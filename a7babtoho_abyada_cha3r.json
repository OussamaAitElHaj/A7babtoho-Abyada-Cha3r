[
  {
    "id": "0",
    "title": "قصة أحببته أبيض الشعر",
    "desc": "لاتضيعي وقتك مع المراهقين ... احبيه اربعيني او خمسيني ، شعر ابيض .. وقار وجاذبية وذو ابتسامة و نضرة تجذبانك الى الجنون.\n\nمن ديما كيعجبوني الشخصيات بحال كاضم السهار .. او وائل كفوري ... عمري انجاذبت لشي شاب فالعشرينات او فالثلاتينات ... كيعجبوني لاكن ماشي بقدر ما كيجبي الراجل الاربعيني ... تباتو وضحكاتو الثقيلة وحتى نضراتو الجذابة وكلامو الموزون ... عمرني تعرفت عليهم ولاكن كنشوف شخصية وائل كفوري الهادئة وكاريزمة كاضم الساهر فكنولي ليا الغشاوة على عيني ميبقاوش معمرين عيني الشباب . من ديما كتقول ليا ماما نتي اخرتك تاخديه شارف ههه... حيت عارفني دوقي فالرجال كي داير ... لاكن اللي معارفينش ان فهاد السن اللي انا عاجبني واللي هوا الاربعين كيكونو فيه بعض الرجال اكثر جاذبية بكثير على الشباب ... تما كتحسو كمل رجولتو وكتزاد وسامتو ... شحال من واحد حتى كيكبر عاد كيزيان .. اما الى الى كان زوين صافي كملات ... واكثر ما كيعجبني العقل الناضج ... اللي كيزيد يعطي للرجل جاذبية فالكلام والحركات اكثر ، ماتستغربوش ... هادي اللي كتحكي ليكم قصتها يالاه عندها 27 سنة .. او بالاحرى يالاه ولات كتبان امرى وكيبانو عليها علامات الاكتمال باش تولي امرأة كاملة ... جسم متناسق ومضعيفاش .. طويلة وفمشيتها كتمايل تارة يمين وتارة شمال ... تقدرو تشوفو مني بزاف وتقولو ليها سعداتك فورمتك زوينة ... وي فرمتي جذابة وانا اللي خدامة عليها باش تبقى جذابة... الريجيم والرياضة داءما وابدا ... شعري اسود ناعم ومتوج كالليل .. فبداية العشرينات ديالي كتن قصري ... ااكن فاش شفت جمال المرأة فالشعر الطويل حلفت حتى نطولو وتهليت فيه حتا رجعو اطرافو كيضربو مأخرتي ... طولتي كتلفت الانضار ونهار كنطلق شعري كتجيني عين صحيحة مباشرة فصحتي حتى وليت كنجمعو ... حروفي كوحل وعيني بنية بحال بزاف دالبنات ... متميزة بكثافة الشفار اللي ورتها من االاب ديالي وغير كنرمش بشوية ونهز عيني ضاروري منلقى شي واحد حاط عليا العين بالاخص الى كنت فبلاصة عمومية وهادي نضرتي الجذابة اللي مرة مرة كنديرها فاش كترشق ليا . بشرتي بيضاء تميل للسمورية بحال النصارة فاش كيطولو فالشمس وكيتخدو لون برونز متميز ... كنتمي لطبقة متوسطة فالمجتمع ومحافضة ... بقيت انا اللي بنت وسط جوج دراري واحد كبر مني بعمين والثاني كبر مني بخمس سنوات ... كنتشابهو اللي شافنت كيعرنت خوت ... اخت وحدة عندي هي الكبيرة متزوجة وانا اللي جا كنردو حتى ولاو يشكو فيا ... بما انني البنت الوحيدة اللي بقيت عند ماما فكتجي من جيهتي وعارفاني مابغيتش نتزوج ونرمي راسي حتى يجي اللي ترتاح ليه خاطري . \n\nفهاد الايام بالضبط راحنا مرونين ... عرس خويا الكبير قريب وانا وماما كنطلعو ونزلو بحال الى عمرو داز فدارنا شي عرس ... تقول اول مرة .. تلفنا واخا ديجا زوجنا اختي الكبيرة لاكن تدركنا مع خويا ماعرفنا منقدمو ولا منوخرو مع العلم ان العرس تكلفو بيه صحاب العروسة وواخا هاكاك دخنا حيت حتى حنا كنوجدو معاهم .. قلنا زعما نخليوهم يتكلفو هما وعطينا الفلوس ونتهناو حنا ساعة ماشفت هنا .. غير مع الحوايج دخت كل شوية راجعة نجري للقصارية ... زعما راني وجدت كلشي مافهمتش علاش تدركت بحال الى مدرت والو ... تالفة غير مع شراوطي فين هادي فين هادي فين مشات هادي فين حطيت هادي ... اففففف ياربي كيدريها الحماس كيدرييييها ... متحمسة زيادة وسامعة باللي العروسة عندها عاءلتها فالخارج غيحضدرو وبغيت نكون فأبهى حلة تقول انا هي العروسة .. جالسة نتسابق ها الكوافورة ها الحمام الله يعفو عليا ... كاين اللي ميتوسقش ومعاطيش اهمية للعراسات بزاف... و كاين انا اللي فين ما كنت معروضة خاصني نولي بحال كايلي وكلشي مقاد فيا على حقو وطريقو.. هء!! معلوم عرس خويا هادا وختو خصها تباان! وييلي ! نخلي البراني يبان ؟ لا ماجاتش\n\nاليوم عرس خويا ... حضرت فالحنة دازت غير بالبنات فالدار ومشيت بقفطان مبرى خفيف ... لاكن دابا ليلة دالعرس وغنضرب التكشيطة نعااام اااس تحتية والشبكة منبتة وايييفازي والحمر ااسي .. مالنا حنى زورق ولا خوضر تا منلبسوش الاحمر ! ... بيتي مقلوب سفاه على علاه .. بنات عمي وخالي مكركرين عليا شوانطهم تاهما بغيت سوتيامات ماعرفتش فين حطيتهم ... افف .. حاضية مع المكياج اللي درت فالصالون لا يمشي مع شي حكة ديال شي كتف وخايفة شعري اللي ساعة وانا جالسة صابرة كيلويو فيه حتى طبت بالجلاس . فين هادي فين هادي فين صباطي فون بوشيطتي .. نوضي نتي على لاترو دالماكياج عفستي عليها .. سدي نتي البلاكار .. خويا عاوتاني داخل خارج تالف على حوايجو كيدخل علينا كل وحدة فين مقنتة كتلبس وماراضش البال ليهم اش كيديرو بكترت ما تالف وبابا كل مرة يعطي عليه ... الكوستيم نعاام السي ! هاد العرس كتارين فيه البنات والدراري غير الله يخرجو على خير .\n\nاخيييرا سالات جينيفر لوبيز ولبسات وقادات ... التكاااشط والطالون وهازة جلايلي لا تفركع التكشيطة و انا مخيطاها بالتمن ... لايحة عليا شال واللي دزت من حداها كنهز فيا عينيها .. مع الطولة التجريدة وزايدة بالطالون .. المهم لا خسرات شي بولة انا واجدة نركب ليكم وحدة اخرى بلا سلوم . ايوا نمشيو لهاد العرس اللي عام وجنا نوجدو ليه تا طبنا . \n\nكلشي خرج من الدار العريس بالبوكي دالورد .. اااح على خويا الزين الزين خمسة خميس عليه . طلعت معاه فالطوموبيل انا وخويا لاخر عادل وماما وبابا وعاءلتنا كل واحد ركب فطوموبيلتو ومشينا ... ماما جالسة حدايا بالتكشيطة مرفوعة .. بسيف ماترفع مال العرس ساهل! وصلنا للقاعة دعلاء الدين بمكناس ومااا اجملها قااعة الدخلة ديالها كيعاودو عليها راااءعة بحال شي قصر ولاكن دابا شفت بيعيني ... مضوية بنياب كبار فالجناب وعيساوة فالباب واقفين لاستقبالنا وعاءلت العروسة خرجو كيرحبو .. المصور شافني بقا حاط عليا غير انا ... وناااري رااه مشموم النوار عازو خويا صورو وتا تابعني كتعبر فيا غنبقا نبان ليهم فالسيدية ميبقاوش يحملوني ... جابوك تصور العرس ولا تصورني انا وتكشيطتي !! العين غطيحني مزال تا مادخلت لداخل نشوف الضوء . وصلنا للباب وانا نجر التوب اللي ظرت على راسي حيدتو ورديت سالفي اللور ... كنرو روايح على نيفي كلشي راش ريحة فشكل ها دالرجال ها دالعيالات خاصني قهوة جاتني الدوخة كيبان ليا الجوق من الباب واقف كيهتهت ويرحب بينا ويغني علينا .. حباب العريس جاو ها حباب العريس ... اول مرة ندخل مع شي عريس ...\n\n... هوا القدام هاز الورد حداه ماما وبابا وانا اللور كل مرة كنميل ونشد فاللي حدايا قبل مندشن شي طيحة الله يخليه بالخلى هاد اللي خرج الطالون تفووو .العين العين خاااايبة . \n\nدخلو كيشبرو فالخليب والتمر ودخلت حتا انا هزيت تمرة والكاميرا شاداني تشدك البولة فهاد اللحضة و ماتلقا تا شكون يشد ليه الكاميرا يا المصور يا ولد الحرام كنكره يصورتي شي واحد كناكل ولا كندغ يخخ .. دخلت هزيت عيني بانو ليا الانضار كااملة تتجه الينا ... مقدرتش نبركك فكلشي هلي حتى نجلس عاد نحسب . دخلنا جلسنا فالطبلات المخصصة لينا وانا حدا ماما فالطبلة الاولى جيهت البرزة ... مقابلة مع كلشي كنشوف واخا الدنيا مرونة والعرس شي كيشطح شي غادي جاي ... ناض خويا عند العروسة دخلوها بالزغارت والنكافات وحطوها بلاصتها .. سخنا بلايصنا وبداو البنات كينوضو يشطحو ... وقفت ندير حقي حتى انا ودخلت مع خويا عادل كنشطحو مع البنات ... غير بشوية عليا معنديش مع داكشي دالزربة والهيت عزيز عليا نشر يدي بشوية غير نبان ونمشي نجلس .. وداكشي نيييييت اللي كااين ... مع الدورة جيت ندور مع اغنية جيبو ليااا ولد عمييي اهاااه ولد عميي ... تا كطيح عيني على واحد الطبلة فيها عيالات بعقلهم ورجال معهم .. فيهم واحد جالس داير رجل على رجل لابس لكلاص وكيدير فيا شي شوفة مرافقاها ابتسامة خفيفة حسيت بمومو ديعينه كيقراني ... ياامي عاد حسيت بشوفتي الجدابة اللي كندير فالناس واشنو كدير فيهم ... غير لمحتو ودرت كملت على شطيحي لاكن تصور ليا فعينيها هوا والجلسة اللي داير وظيك الشوفة وديك النضرة تلفاتني ماعرفت الريتيم دالشطحة منين نعاود نشدو ... بحال شكل وااءل كفوري فالبنية ديالو سبحان الله وعندو كاريزمة بحال الى خرجتو من احلامي وحطيتو فالطبلة نشوفو مباشرة ... شعرو اسود ناعم ماشطو اللور فيه بعض الشيبات فالابيض ولحية سوداء خفيفة مزينة بشعريات فالابيض .. يالاه بدا كيبان الشييب .. مافيهش التجاعيد بلعس وجهو زوين وعطاه واحد الهبة غير لمحتو وترني ... رجعت كندور مرة اخرى ودايرة راسي ولا على بالي كنشطح وهزيت فيه عينيه ليقتو مزال كما هوا ... بلعكس زاد حبد ابتاسمتو شوية حتى جاتني الضحكة وشديتها وقلبت وجهي بلا منعيق .. زودت واحد جوج شطحات خفاف وميشت رجعت كنلوح شعري اللور لبلاصتي .. جلست دايرة رجل على رجل ومشات عينيه ليه مرة اخرى مع جالس مقابل معايا ... شفتو كيهضر بطريقة جذابة وتابتة مع اللي حداه ... هزيتو من راسو حتى لرجليه وهوا كيهضر وغير بشوية ويحرك واخد اليد فيها ساعة كحلو ومرة مرة يدوز صبعو حدا نيفو ويكمل الهضرة ... قميجة بيضاء وصدرو عريض ولافيست حداه .محطوطة . سروال ازرق كلاص وتقاشر رقاق فالاسود وصبط اسود نشوف فيه وجهي بالنقى ... باين ميسور الحال لا هوا لا اللي جالسين معاه ... يكون جاي مع عاءلتو يمكن ... شنو كيجي لسارة (مرت خويا ) ؟ اول مرة نشوف هاد النوع دالتبوكيصة عندهم ؟! بقيت كنبركك وهوا يقلب وجهو وكيهضر مع اللي حداه بالشوية كيهضر ليه على شي حاجة .. رجع دور وجهو جيهتي مباشرة قشعني كنشوف فيه وانا نشتت عيني فجهة اخرى حشمت .. العمى... فين كتشوفي فييين غيقول عاءلة ممربينيش بناتهم البرهوشة تبتي للارض ... اجي فين دوك الشوفات ديالي اللي كطيح الزرزور من فوق الصور ... شفتها غبرات . بلاتي والله حتى نديرها عاودت رمشت بشيو مطلعة حاجبي بكبرياء وقلبت عيني دوز شوفة حداه ديتها للبرزة فين جالسين العرسان لقيتو مزال حاضيني... هنا بقينا حضيني نحضيك .. عودت رجعت الشوفة مرة اخرى للجهة دالباب دوزتها عليه وهوا يدير شقة ابتاسمة على شفايفو ... بلا ميلفت الانضار دالناس ليه ... ناااري عا علاش انا كنموت على هاد النوع هاهوا جاب ليا التمام غير بالشوفة وافكها يامن وحليتها .. العرس مزال طويل كي غندير دابا وانا عقلي ركز جيهتو ... الى بغيت نمشي خصني نتقاد والى بغيت نهضر خصني نمثل والى بغيت نضحك خصني وخصني وخصني وخصني وانا فبالي حاضيني وحاط عينو عليا ... الضحكة كتجيني غير بوحدها ماعرفتش علاش واخا مانكونش كنشوف فيها وغير كنحس براسي باغا نضحك كتمشي عيني عندو ... مرة نلقاه كيشوف فيها مرة نلقاه كيشوف فجهة اخرى ونبقا حاضياه تا كيرجع يشوف فيا ويحصلني ونبدا نتلف كي دبانة اللي كتمشي وتجي ناسيا على بلاصتها و مرة تجي عيني فعينو دقة وحدة ... اححح شحال زوين العرس بالخصوص تلقاي اللي تحضي ويحضيك ... غنشوفو هاد الحضية فين غتوصلنا\n\nداز النص فالعرس وعينو مهزهاش عليا فين ما ندور نلقاه كيشوف فيا ، وليت خايفة نعتر ونجي على فمي وندير فراسي الضحك وكاع داكشي اللي عاجبو فيا وجمالي يمشي هباءا منتورا و500 درهم دالكافورة يضربها تران ... زدت تبت كتر وكتر ووليت كنتمشى بالعبار ... بغيتو غير يتحرك من بلاصتو نشوف مشيتو مابغاش... الطولة باين طويل بقات غير المشية نشوفوها هي اللي تعطيني شخصيتو كي دايرة .. ونزيد نسمع صوتو حتى هوا الى كان زوين صاافي انا الله يرحمني كنت بنت صالحة. \n\nحطو للعشاء و مقدرتش نتعشا مقابلة معاه ... نخاف نضحك ولا نعطس وطير شي لقمة من فمي . المهم بكترت ما كنرد بالي كنطيح فمخاوفي داءما . جلست لخويا فبلاصتو قبل ما يجي باش نعطي لكاضم الساهر بضهري وناكل فخاطري .. من تما ماشفتو حتى سالا العشاء ورجع النشاط ونضت بلا منشوف جيهتو مشيت للطواليط وضربتها بتعكيرة من القنت للقنت وقاديت شعري وسمطة دالتكشيطة ورجعت خرجت هازاها من القدام وكنتمشى مشية الاميرة ... ودايزة فوق السجادة الحمراء والناس جالسين على الجناب ... شفت فكاضم الساهر الصغير اللي باين مزال ما وصل سن الشيخوخة .. كان كيهضر وتلفت شافني جايا وهوا يرجع راسو اللور تنهد وحل فمو شوية بحال الى بغا يضحك .. كيعبرني من راسي لرجليا وانا كلش شوية نسرق شوفة منو ... بين اعجابو بيا وخفت يلاحضها شي واحد حيت هنا فين كيكونو البنات كيبرككو وكيصيدو الرجال .. وهوا عاطي للعين باينة ماشي غير انا اللي حاضياه وانما مني بزاف . رجعت جلست وهزيت تيليفون كنلعب فيه وندير السيلفي وانباتسم بوحدي .. تلاحت حدايا بنت عمي عنقاتني وضحكات خديت انا وياها سلفي وبدينا كنتصورو ... شوية وهي تقلول ليا وكنشوف بنص عين فالجهة دكاضم الساهر \n\nبنت عمي : صوفيا ...شوفي داك الراجل ... حاضينا من الصباح وهوا تابعني بعينو \n\nسعقاتني للحضة نسيت كاع واش بنت عمي وخرجت فيها عيني بلا منشعر وقلت \n\nصوفيا: ماتبقايش تشوفي فيه غيقولو مامربينش .. صافي خليه يشوف علاش كتفرنسي ليه نتي ؟؟؟؟\n\nتعجبات وقالت : انا ! مافرنستش!هوا حاضيني شندير ليه نسد ليه عينيه !\n\nصوفيا : بنرفزة) محاضيكش نتي اللي حاضياه ... باش عرفتيه حاضيك كن مكنتي حاضيااه هاا؟؟؟ تبتي واش بغيتي يقولو علينا بناتهم سايبين ؟؟ غير كيفرنسو !\n\nساطت بميوعة وناضت دارت بناقص علاش عاودات ليا ... حسيت بشي فشكل .. ماعجبنيش علاش يشوف فيها ... جالس كيشوف فماع البنات وانا عند بالي كاضم الساهر .. صدق الحاج متولي يخخ .. طيح ليا المورال وعقدت حجباني وربعت يدي عاطيها بجنبي .. كلاوتي عيني ودرت نشوف شفتو كيشوف بنضرة غريبة وحتى ديك الضحكة مشات ...بحال ماعجبوش الحال ولا دخلو الشك ... باينة شافني فاش هضرت مع بنت عمي وماعرفش فين كاين المشكل ... قلبت عيني بميوعة درت فيه شوفة خايفة بحال الى محملتوش ... حس بيها وقلب عينسه شاف جهة اخرى .. جبهتو تمشات شوية وعلامة الانزعاج ضهرات عليه ... كان فالاول كيشوف فيا بطلاقة واخا نشوفو كيبقا يشووف ويبتاسم .. دابا رجع كيسرق الشوفات بحالي وفاش كنحصلو كيعقد حجبانو بحال الى كيسولني مالي ... لاكن انا كميع فيه ونسوط ونقلب عيني ... خليتو فالتوش ونضت ندير فيها مامسوقاش ليه من بعد ما بينت ليه ضحكتي اللي ندمت عليها وندمت كاع ... بديت كنشطح مع خوتي و ولاد عمي ومرة مرة نسرق شوفة ... جالس منزاعش ومابقاش مستمتع عكس اللي كان ... مشات عندو ام العروسة بابتسامة وشارت ليه ينوض يتصور .. ناض وقف وهوا يوقف معاه قلبي\n\nسرح دوك الكتاف تبارك الله ماشاء الله على هبة عندو ومشا بخطوات تقيلة رزينة هوا واحد معاه فالطبلة ... جلسو فجناب البرزة وهوا عينو عليا وتصور وناض رجع باستقامة لبلاصتو جلس ودار رجل على رجل ... حتى انا مشيت تصورت وتبوزيت طلقت زيني .. النص دالعرس داز مثوتر بيني وبينو .. اش بيني وبينو اصلا دغيا رديتو بيني وبينو !! مهم بيناتنا نضرات وديك النضرات تقلبات ورجعات كتساءلة ..اكيد حس بشي حاجة .. علاش بعد ما كنت كنشوف فيه بطريقة فشكل تقلبت وليت كنقلب فعينيا .\n\nالعرس سالا والعروسة غتمشي لشاري السواني تصور ... النهار بدا يطلع وكلشي باغي يمشي مع العروسة يتصور ... شي داخل شي خارج كلشي كيزرب والطوموبيلات برى بيبانخم محلولة كل واحد فين كيركب بان ليا كاضم الساهر غبر ... غير دخلت وخرجت لقيت بلاصتو خاوية لعجب فين مشا ؟ اجي وانا فين غنركب خاصني نركب حدا خويا انا اللي ختو نركب حداه هوا ومرتو ماشي تجي شي بنت عم العروسة تركب ونمشي انا فهونضة ! نزلت كنجري حيدت الصباط وبقيت حفيانة لبست بلاصتو سبرديلة بيضاء جديدة وطرت للطوموبيل اللي شفت ديال العروسة والعريس مزوقة بالورد .. كانت مرسيديس طويلة كحلة باباها محلول اللوراني ... ضربتها بجرية ووصلت فالوقت المناسب لقيت وحدة من بنات عمها بغات تركب ... خرجو عيني وانا نتعصب حيت انا اولا بديك البلاصة وانا خت العريس نطلع حداه ولا والله حتى نغضب\n\nبقيت كنهضر معصبة ولاسقة فالباب حتى خرج خويا عماد جرني لقدام وقالي \n\nعماد: ها بلاصة اصوفيا علاش غدابزو على بلاصة ... هانتي حشن ليك هنا متزاحمي معانا اللور . \n\nسكت وبديت نسوط وبرد وطلعت لقدام زدحت عليا الباب بالجهد .. اييه طوموبيل دبا نزدحها وباااز مالقيتي اللي يزدحك مع الحيط ولا يجي مولاها يلوحك على برى وضربي ديك الساعة برجلك اصوفيا راك لابسة سبرديلة . \n\nمع الطلعة دورت وجهي لقيت كاضم حدايا كيشوف فيا ... تسرفقت والعكار اللي فمي يبس .. مشا البروطوكول ومشات الهمة والاتيكيت ..اول مرة يسمع صوتي تقبت ليه ودنو بالغوات .. دورت وجهي للزاج حشمت نشوف فيه ماعاودتش درت قدامي حتى تكوانسا ليا العنق .. تحركنا وبقيت كما انا .. كيهضرو معايا من الور وكنرد وانا قالبة وجهي وبصوت خافت باغا نصبح الموقف زعما ونبين طبيعة صوتي الحقيقية ونعومته .. اودي يا ودي ... زثلنا ونزلت بلا مندور وكمت كنتسنى غير فوقاش نزل .. شفتو منزلش بمرة ... وحسن نيت باشمن وجه نتبوزا وانا ونتصور .. افف .يدينا على التصاور فداك الصباح شوية وقفت حدا خوايا وبغيت نصور بتيليفوني وانا نلقا راسي طويلة خاوية ... ويلي فين تيليفون ... كان فيدي فين مشا!!!! اوييلي في راه .. ياكما نسيتو فالقاعة ؟؟ الضحك الي ضحكت كانل غنهجرو ، طلع ليا الدم المدمدم ومابقيتش ماع باغا نتصور وتقلبات ليا الاية والمورال ود، تعصبت ومشيت عند عادل قلتها ليه ومخلوعة سمعني جوج كلمات على حلان الفم ديالي وعيط لماما قالها ليها باش تقلب ليا عليه ... صعرت وتفقصت .. شي يعرس شي يتهرس .. العييين العييين ضربنوويني بنادم مكيسميش الله الله يعطيهم العما . سخطت وبقيت غادا جايا باغا نبكي على بورطابلي وتصاوري .. سالاو وشبعو بوزات وكل واحد طلع الفسيارة اللي جابتو . رجعنا للمرسيديس لقيت كاضم الساهر باقي فبلاصتو كان كيكمي ويدو مدلية على الزاج ... بمجرد مطلعنا طلق الكليمة وتحركنا .. شوية وهي تنطق سارة ويدها على كتفو وقالت \n\nسارة: علاش منزلتيش احبيبو ؟ \n\nرد عليها وعينو فالمراية وقال: ماشي مشكل ...بصحة \n\nصوتو صعصق ليا الكويرات الحمراء وطلع مع عروق راسي وبدا يتعاود فودني ... كيهضر بتبات صوتو غليض وغارق وكيهضر بشوية .. تلفتي كاع على الفقصة ديال التيليفون . \n\nسارة : واش صافي غتمشي \n\nرد عليها وقال : يالاه نرتاحو شوية(تلفت عندي وقال) هاكي .. نسيتيه هنا \n\nمد ليا التيليفون بيدو الرجولية .. مكفض كمان يديه والشعر ناعم اسود داكن عليها وعلى اصابعو بعض الشعيرات السوداء .. جذاب لظرجة بقيت كنشوف فيديه حتى داير لي باي باي واحد الخاتم دالنقؤة فصبعو وهي تختفي اللوحة الفنية من قدام عيني .. شديت تيليفوني وقلت بامتنان \n\nصوفيا: شكرا .. حساب ليا تلف \n\nعماد : على سلامتك اللي رجع ليك تيليفونك ... مرة اخرى ردي البال \n\nحركت راسي بالايجاب ورتاحيت من جيهت التيليفون لاكن الخاتم ضرني فراسي جاب ليا خيبة امل . سكت حتى وصلنا اللوتيل ونزلتا كنتوادعو مع العرسان ... عنقات سارة بلاغوب ديالها كاضم اللي مزال معرفت سميتو وقالت \n\nسارة: عدبناك احبيبو ... طريق السلامة \n\nحسدتها على ديك التعنيقة وديك التكميشة اللي دارت فيه وعلى يديه اللي دوروها وقال بابتسامة \n\n_ تهلاي لي فراسك الزين دحبيبو \n\nشد ليها راسها وباسها وعاودات عنقاتو ..بقيت انا دايبة سايحة مع القادوس اللي حدا الطروطوار حتى فيقني عاظل خويا وقال بعفوية\n\nعادل: يالاه ... راه خواو البلايص دابا \n\nشفت فكاضم الساهر ديالي شوف دة فيها نوع من الحزن حيت غنمشي بحالي وهوا غيمشي بحالو .. دار فيا نص شوفة وبنفس الابتسامة والنضرة الجذابة وببرودة ما مقلق حيت ميعاودشش يشوفني ما حتى حاجة .. صرباتني النفس وقلبت وجهي مشيت نيشان ركبت وخليتهم مزال كيتوادعو .. شفتو من البعيد وهوا غيركب دار فيا اخر شوفة بابتسامة وخز راسو بحال اشارة ليا مافهمتش جاتني بحال الى استفزني وطلع مشا\n\nمشا وخلاني طايح عليا الضيم ... وا ضيييم واشمن ضيم هوا بحال الى سقطت فالباك . . . العرس زوين وخايب ... زوين حيت قبل كتكون محمس وكتوجد ونهار العرس كيكون هاداك هوا النهار الكبير خصوصا الى لقيتي التيتيز حاضر .. كيدوز احسن ليلة فحياتك ... ومباشرة من بعد العرس وغير كيصبح الحال كلشي كيتمحى بحال الى كنازة ... كلشي مبوق وكلشي ساكت ودايخ وحتى واحد ماعندو المورال ... كلشي خاصو 3 ايام ديال النعاس يالاه يرجع بنادم ويتأقلم مع الايام ... حيت كتحس براسك بحال الى حطيتي رجلك فشي بلاد اخرى مزال ماولفتي ... هادا هوا النهار التاني دالعرس واجواءو ... وهاكا فقت مع الستة دالعشية كولي خامجة بالمكياج مقدرتش حتى نغسل وجهي .. يالاه قدرت نحيد التكشيطة .. مع حليت عيني فدارنا فالبيت ديالي الصغير اللي كنعس فيه وانا نلقى بنادم مجبد حدايا كي الموتى ... شي عند راسي شي عند رجلي شي مفرش فالباب متكي ... اييه بنات عمي وخالي وعمتي وخالتي ... وجههم كيتلسق بالعرق والمكياج رجع بحال الطلية دالحنة ، جلست سخفانة بحال الى جيت كنجري باش نفيق .. مع الصهد والموت ومكناس طايب كتشوف القط باغي يسلخ راسو باش يتنفس ... مع الجلسة طاح ليا ابو شيبات فراسي وانا نتنكد عاوتاني ... حسيت بقلبي طاح .. علاش تفكرتو علاش ... اش بيني وبينو حتى يوقع ليا هاكا ... ليلة وحدة تشاوفنا فيها وتبادلنا النضرات دير فيا هادشي كامل ... وحدة فعمرها 27 عشرين عام يوقع ليها بحال هاكا .. هادشي ماطراش ليا حتى فاش كنت فسن المراهقة ... افففف واللهيلا خصني العصى ... ايه لحمي خصو العصى ولاكن قلبي وعقلي اش ندير معاهم ... نسكرهم مثلا؟ ايه ايه عاارفة راسي كنموت على داك النوع دالرجال حيت كنحسو راجل بكل ما تحمله الكلمة من معنى ويحتاضنك و يدلعك ويعرف يتعامل مع النساء وحتى طريقتهم فالكلام كتكون مختلفة ورزينة .. رمنسيتهم كتكون فشكل ... كيعرفو يجبدو المرأة وعندهم خبرة ... ينعل النهار اللي تفرجت فيه فداك الفيلم ديال داك البطل اللي كبير فالسن وبطلة قدي وتزعطت فيه ومن تما وانا نقلب على واحد كبير .. حتى لقيتو وهوا يتبخر ... فين نلقى بحالو فديك الوقفة ديال البوليس والشخصية الرزينة .. الوقار والجاذبية والضحكة القتالة .. ااامي على ديك الشوفة الجارحة ... شفت تقليقتو وشفت ابتسامتو ونضرتو اللي جذباتني ليه .. بلعاني دار هاكاك باش يجذبني عندو ... عمرني نسى الدورة اللي درت ولقيتو كيشووووف فيا بديك الطريقة ... بلا الجلسة اللي شفتو داير فالطوموبيل وهضرتو التقيلة وصوتو ... اااه ... نوض نغسل وجهي وندوش من العرق على الله نرتاح شوية .. مكرهتش نخشي الرشااشة فودني نغسل بيها عقلي ... غا شاف فيا ولسق فدماغي اما كن غازلني هاداك كما درا لبنت ختو سارة اللي قالت ليه حبيبو ماعرفت اش كان غيطرى فيا . \n\nخرجت من الدوش بالدباز .. كلشي باغي يدخل يبول مابان ليهم البول حتى دخلت انا ندوش تفو ... باراكة غير عقلي اللي معصب بوحدو مع هاداك اللي مهضرش معايا نزيد حتى نفيخ البشار .. العرس سالا اش مزالين مزاحمين معانا فالدار .عكزتو تمشيو حتى يدوز عرسي انا ولا شنو!! لبست فالدوش عاد خرجت حيت لا خرجت بالبينوار بحال الافلام غنلقى المشاهدين جالسين وسط الدار مركزين بحال لا جالسين فدار الاوبرا ... اش ندير واش منديرش..غادا جايا تالفة كي الحمقة باغا غير فوقاش نشوف سارة ونبحت فيها شوية على اخبارو .. ناض فيا الطيكوك مكرهتش نعيط ليها ولاكن خفت تكون كتمارس الرياضة ونقاطعها ولا يخرج ليا خويا بشي كروشي من تما .. اللهم خليني تابتة صابرة واخا انا ماشي من النوع اللي كيصبر فالحقيقة .. خليها حتى تمشي لدارها ونمشيو نديو ليها الفطور عاد نجر ليها لسانها ... حتى هاد خويا يعطيه الخلا والجلا سكن فالاوتيل .. مالو ميمشي لدارو ويكمل اليوكا تما .. مال الدار مافيهاش الحيوط ! \n\nتلفت مع ماما فالدار كنعاونها حيت عيات مسكينة . هاازة عليها انا الدار ومتغلبنيش حيت مولفة نعاونها ونقوم بكلشي ... مهم فاش ما جيتيني تلقاني ... جيتيني فالحداكة نقولك انا هي مولاتها .. جيتيني فالصواب والبريستيج نتسيف عليك تقول غير وءام الدحماني .. مع انا طويلة بحالها و بنفس فورمتها .. بفف .. تشوفني فالكوزينة واقفة بالبيجامة تحت الركبة مشدودة من الجناب مع السليب وكنطيب وشعري مجموع بالزيف تحلف عليا ما انا هاديك اللي كانت جالسة فالقاعة طالقة السوالف ودايرة رجل على رجل والدفار طوال فالكرونة دافعة سدرها وجالسة مستقيمة ، اودي من هادشي كاامل واخا يجيبو ليا ابكص واحد نفضل التيتيز الاربعيني اللي شفت لبارح ومنغيرو نخلاق والى حطيتو فراسي مانمشي حتى نجيب باباه ...صووفيا هادي واجرك على الله ماشي من هادوك اللي يتخباو وراء الستاءر .. من بعدما لقيت فارس احلامي مغنخليهش يطير بسهولة وانا مربعة يدي ولا نجلس نتسناه تا يجي يخطبني .. ايوا ويلا مجاش وخاب ضني نجلس واحد 3 سنين اخرى نتسنى حتى يبان شي واحد بحالو .. انا هادا رتاحيت ليه وعجبتو مافيهاش شك وفتح ليا باب بنضراتو اللي تخليني نجبدو عندي ومنو نخلاق سالات الهضرة .\n\nدازت عليا 3 ايام ديال تمارة والتخمال والتصبين باش نرجع كل حاجة بلاصتها وترجع الدار تابتة كما كانت من قبل . وانا فعقلي كاضم ديالي كنخمم وتخايل راسي انا وياه غير بووحدي وكنضحك . عيط لينا خويا علمنا باللي رجع لدارو وانا نقز خليت ماما كتهضر معاه فالتيليفون فالكوزينة و مشيت كنجري نوجد راسي حيت عارفة غنمشيو عندهم .. زائد عرض علينا للعشاء فدارو حنا وعائلت مرتو .. فرحت مشيت للدوش رقدت راسي مزيان وخرجت شديت واحد المراية كنقاد حجباني المربعين غلاض شوية ونسطرهم باش يعطيو شوفة جدابة وانا كنتمنى تكون عارضة حتى على داك حبيبها ونشوفو تما عن قرب ... لويت شعري وجلست فيه 3 دسوايع بلحساب وانا كنلوي فالبابيليز .. ايوا شنو يحساب ليكم الشعر طويل سااهل هه!\n\nاخير وقفت واجدة من بعد ماتفقصات ماما معايا وهي غادا جايا كتغوت باش نسالي دغيا ... طلقت السالف التالف متموج وفكرت فشنو نلبس ولقيت احشن حاجة شي حاجة بلدية .. خلي الرومي للزنقة انا دابا غنتلاقاو النساب و كاضم ديالي اوييلي حتى شنو سميتو .. عنداك تكون سميتو العربي ولا قدور ولا موحا نطيح كااو .. واخا نبغي نخرج من هاد المصيدة اللي طحت فيها منقدرش حيت تزعاااطت واللي عطاه الله عطاه واخا تكون سميتو المسندر .. على الله تكون عندو شي سمية زوينة باش يكمل ليا الباقي ونتخيل راسي كنعيط ليه بسميتو . المهم اهم حاجة الخيال خخه \n\nبواحد مولاتي جلابة ايفازي فالابيض مطروزة فالغوز والازرق فواحد الجهة من الصدر وفيها سفيفة بيضاء وبلغة فالازرق جيت كنهبل ... تقول انا هي العروسة مع الشعر والتكحيلة دالعينين وزدت جبدت الشفار بالريسيل وشوية دالمكياج وعكار بوردو نقصت منو حسن ما يرعفني خويا .. جست قرطاسة لدرجة ماما خرجات فيا عينيها وبغاتني نقص المكياج .. ايوا صافي غير اجي ونقص ! الحاجة الناقصة فين عمرها كتعجب الواحد .. ديري ليهم كعب غزال بلا لوز وشوفي كيطلع ! ساهلة يقولك نقص . ياك العكار اللي معيق وهوا اللي كيبين المكياج اوفر .. هاوا لاللة نحيد باباه غا هنيوني خليو ليا المورال طالع باش نركز مع الشويبة ديالي . مشيت طلعت اللور هازة تيليفونؤ الايفون كبير فيدي مع بوشيطة مكيتساعش ليا فيها ومشينا لدار خويا .. حنا نزلنا حدا العمارة وانا نشوف مرسيديس كحلة فالباب .. ماعرفت اش وقع ليا تا كنت غنسخف حدا ماما ودخت بقيت كنشوف فيها .. حسيت براسي كنصهد وانا نجبد الريحة رشيتها وتبعتهم كندعي تكون ديالو .. طالعين فالدروج شي مور شي وانا اخر وحدة .. ماما كتدور تقولي زيدي وانا كنقوليها غير سيري هانا موراك .. مع الدروة ديال دروج دق بابا وخرج ليه خويا كيتسالمو استاغليت الفرصة وجبت العكار ضربت واحد التسركيلة على فمي وقاديتو بالخف مع المرايا وطلعت مبتاسمة طالقة زيني وعويناتي .. سلمت ودخلت عيني سابقيني كيدورو ويقلبو بلهفة حتى قشعنو فالصالة جالس مع عاءلتو .. لابس دجين هاد المرة وتيشورط كحلة .. اييه راه مشارفش غير الشيب اللي بان فيه اما الفورمة كضهشر بنادم وداير واحد الجلسة مثيرة .. حاط يدو على المخدة اللي حداه والاخرى على فخدو وهاز رجل فوق رجل ... غير شفت فيه لقيتو كيشوف فيا بنفس النضرة اللي اللي شفتو بيها اول مرة .. دغيا قلبت وجهي .. عنداك يكون حس بيا كنقلب عليه .. باينة عينيا كانو كيقلبو وخايفين ميلقاوهش . توترت وخواو بيا ركابيا .. واخا هاكاك بقيت محافضة على بريستيج ديالي ودخلنا للصالة .. كانت عاءلت العروسة جالسين بيهم بزاف .. شحال خيابة دخل على شي ضياف للصالة وتلقاهم كتار كتحس براسك دايز بحال شي عارض ازياء يخ .. حتافضت على ابتسامتي وبدت كنسلم تابعة ماما وهما كيوقفو لينا يسلمو .. وصلت حتى لعندو ومدين ليه يدي ... شد فيها وهو عينو فيا بابتسامة جانبية ونضرة قتالة .. حتى انا ابتاسمت وحشمت وبان عليا الخجل .. حسيت بيدو حنينة وفاش بغا يجرها جرها بشوية بحال اىى كيحسس يدي .. تما حسيت بقلبي تزير معدتي عرقات .. مشيت جلست ومالقيت فين نجلس غير فالسداري اللي مقابلة معاه .. تما دارو ليا بلاصة حدا ماما ..\n\nيتبع"
  },
  {
    "id": "1",
    "title": "أحببته أبيض الشعر الجزء الثاني",
    "desc": "نفس الشيء عاوتاني ... جالسة قدامو شادة الضحكة باش ما تبانش وهوا بنفس النضرات كيشوف فيا كل شوية .. فين ما نضور نشوفو كيشوف ليا فيديا ولا فرجليا وطالع بعينيه كيحفض قياسي . كلشي كيتجمعو ويضحكو وحتى هوا كيهضر معاهم ويتجمع وانا جالسة مقابلاه كنسمع لكلامو الرزين وطريقتو فالهضرة ويدور يكمل فيا الجملة . نطقات ام سارة وهي كتشوف فيا بابتسامة وقالت \n\nام سارة : ايوا العقبة لصوفيا انشاء الله نفرحو بيها \n\nتزنكت وقلت حشمانة : انشاء الله \n\nخطفت الشوفة فيه بالزربة لقيت ضحكتو يأسات وداير ضحكة صفرة ويفكر غير بوحدو . . . لاكن لهلا يخطي عليا ماما كبرات بيا وقالت ليها \n\nماما: ايوا صوفيا بلاصتها كبيرة ... منعرف كي غنديرو نهار تمشي \n\nام سارة: ولاواه عاوتاني راه دار البنات خاوية... تبارك الله والصلاة على النبي مرى ونص .. الزين والصواب والحداكة ... دير لينا شي عرس فاعل تارك نفرحو بيها \n\nقلت مع راسي وانا كنفرنس حشمااانة ههه ياوا هي الى فهمتي راسك وخطبتيني لخوك ..راني كنتسنى .. يخ ها اللي مكنحملش .. كتجي شي وحدة طلق عليك القنبول فوجهك وهي عندها ولدها ولا خوها بلا زواج كتقلب ليه فجهة اخرى وتجي دعي معاك نتي .. ملي انا مرى ونص زربي عليا قبل منطير وخافي لا يطيروني وزوجيني لخوك دغيا خلينا نشوف ولادنا كي دايرين وندوقو هاد الحلوة اللي محرمة علينا نشوفو غا كي دايرة . جلسات كتشكر فيا وانا فرحانة وماما كتجاوبها مساخياش بيا وبينات ليهم بلاصتي فالدار عندهم .. كاضم ديالي قطع الزي وجلس كيدور فعينيه هنا ولهيه ساكت حتى تحط العشاء وهي تقول ليه ختو اللي هي مامات سارة \n\nام سارة : دخل ازين دين حدا سارة \n\nزين الدين 😍 حلفي !! ربي ربي واش زين الدين ... مباشرة طاح ليا زين دين زيدان فراسي حيت حتى هوا كبير وتيتيز وكلاص بحال هاد زين الدين ديالي .. الله على زين الدين .. زييين الدييين ... ازييين دييين .. اجي بغيييتك تعطلتييي ... ويييلي حيييي كي جات سميتو فالتعييطة ... زين الدين ديالي 😍 ربي واش انا وحدة عندها 27 عشرين عام ؟ اااودي الحب كيبرهش مول الستين عام ماشي غير انا .\n\nتعشيت بالاداب والصواب وانا كل مرة نشوف فيه ... هنا بقينا شوف فيا ونشوفيك اطجين اللحم بالبرقوق .. ايه هوا اللي تحط للعشاء هوا والدجاج محمر ... سالا لعشاء ونضت بغيت ندوز ومابانت ليا غا الجيهة ديالو دزت منها مع كنت جالسة الوسط والطبلة مزيرة على الرجلين .. مشيت مهبطة راسي وهازة جلابتي وقلت بصوت مأدب\n\nصوفيا : سمح لي ندوز \n\nكحز اللور وجمع رجليه دار ليا الطريق دزت وبقا كيشوف فيا بنفس الابتسامة ونضرات الاعجاب مشيت غسلت يدي ودخلت لبيت النعاس عند مرت خويا كنضحك معاها على ليلة الدخلة ديالها مع خويا وكنقلب منين ندوز ليها باش نجبد ليها زين الدين .. ضحكات وقالت ليا \n\nسارة : دابا نشوفو نتي شنو ديري ... كاع هاد الزعامة اللي فيك ابنتي غتمشي ليك غير بلاتي ههههه\n\nضحكت وقلت: لااا لا احبيبة ... غير نكون منبغيه وعاااجبني نخليه يدير فيا اللي بغا ... مهم يكون كما انا بغيتو وعاجبني \n\nسارة : نتي بعدا هادا اللي غيتزوجك غيهبل نهار الاول ... شوفي النعومة والانوثة ... فيك كاااع داكشي اللي يبغيو الرجال ... نتي اصلا من النوع الدلوعة وداشي دالاثارة \n\nصوفيا : ونااري هادشي غيموت فيا قبل منتزوج اعباد الله زوجووني خليوني نجرب الحب ونلبس ليسوميج دونوي حتى انا ونبين المحلبات والبقلاوات وناااري غنلوى قبل منشوف البقلاوة \n\nسارة : هههههههههه نتي اللي مابغيتيش.. اللي جا كترضيه ... مالك .. راه كيجيو فيك الخطاب على الجهد نتي اللي شنو كتسناي \n\nخديجة : كنتسنى شي واحد بحال زين دين زيدان ههه \n\nضحكات على نيتها مافاهمة والو علاش كنهضر وقالت ليا \n\nسارة : ولا مساااري مثلا هههه ... مافهمتش نتي شنو كي باغا هاد الراجل\n\nبقيت كندور ونحوم كيفاااااااش نجبد ليها الموضوع كفااااااش اعباد الله والعداااااو شي واحد يقولها زين الدين ديالي نموت ونقتل عليه ... كنشوفو كنحس بالراحة والانتعاش .. اما يلا قستو مانعرف باش غنحس .. خلي حتى الى كتاب وقستو ونشرح ليكم هههه . \n\nمهم بديت ندخل ونخرج فالهضرة وهي كدور فالبيت \n\nصوفيا: اجي .. عمرك قلتي ليا عندك خالك \n\nسارة : حيت مكيجيش بزاف ... هما ساكن فأكادير بعيد الحال \n\nتقلبو عينيا وانا نسولها : شكون هما؟ خوالك؟\n\nسارة : لا هوا ومرتو .\n\nهوا ومرتو \n\nهوا ومرتو .... ودنيا كيصفرو ... كفاش مرتو ... علاش طلع مزوج ! حسيت براسي فشلت بديت كنتفتف فين نجلس وهضرتها كتعاود .. ماقدرتش نزيد نسولها كتر ولا حتى نوقف ونهضر ... صدماتني وضيعات احلامي وهجرات ليا ضحكتي .. اشنو دابا .. واش صافي غير نسى ... كفاش غندير . على الاقل خصني عام ولا عماين ... اول مرة نبغي بصح واخا فايت ليا بغيت مي ماشي بحال هاد المرة .. من قبل ماكنتش كنتسوق كيبقا فيا الحال شوية ودغيا كنبرد ... دابا حسيت بالحجر طاح عليا ... احلام اليقضة ديالي تلاشات وزين الدين ديال وحدة اخرى ... علاااش ياربي فالاول ماحطيتش هاد الاحتمال فراسي وخديتو على محمل الجد باش منغرقش فيه حتى لودنيا كما وقع ليا دابا .\n\nنضت وقفت واللون مخطوف فوجهي .. حاسة براسي تالفة بالخصوص فاش دزت من حداه خارجة من البيت ولقيتو كيهضر مع خويا عماد الكبير .. مشيت نيشان للطواليط سديت عليا وجلست كنبكي تما حتى تجلخو عينيا وانا كنشوف راسي واحلة وباغا نخرج وماعارفة كي ندير .... اللي عارفة هوا خصني الوقت بزاف وهاد الوقت كي غندير ندوزو دغيا .. ميمكنش .. كنآمن بشي حاجة سميتهت النسيان وعارفة راسي واخا منهارة دابا غدوز واحد الفترة ونرجع كي كنت .. واخا حتى واحد مغيعمر ليا عينيا وغيبقا زين الدين ديما فقلبي وعقلي لاكن غنكمل حياتي ماعندي مندير .يفرجها ربي\n\nرجعنا للدار ومشيت شديت مخدتي كنبكي على زهري العوج حتى شبعت وانا نعس ... رجعات ايامي كحلة وغير كنفكر .. كنتسنى فوقاش دوز الايام باش نسى .. لاكن عاد مكنزيد نلقى راسي انا كما خليت راسي ديك الليلة دالبكى ... مليت من الجلاس فالدار وانا نخرج مشيت عند بابا للحانوت فالهديم فين عندو محل ديال التواب كبير والتفاصل ... ها الساري ها جوهرة ها حرير الدودة ... المهم اللي قبلتي عليه تلقاه عندو ... هوا غير جالس فواحد البيرو فالقنت على واحد الكرسي بواحد الجلابة ومعاه دراري وبنات اللي كيخدمو .. اش ندير مندير ندير شي حاجة تنفعني ... منبقاش غير جالسة فالدار ..وحتى هوا عجبو الحال فاش شافني تبعتو وعارفني عندي مع الحساب بلا آلة حاسبة ... حتى للفلوس اوهو .. غير كنوصل ليهم كيرجع ليا عقلي سبحان الله ... مهم دخلت بين الفيترينة الطويلة والحيط اللي مورايا مسافين فيه التواب وبديت كندور تما ونشوف شنو كاين ... كنجبد للناس التواب يشوفوهم وكنتخلص نروج الحركة باش نتلف .. الراجل اللي جاب مرتو تشري التوب كيلسق على المحل ديالنا خصوصا الى فرنست ليه ودرت فيها ديك الشوفة بشفاري كيولي يهز ويعطي لمرتو ... الكلاب... يعطيكم الدل غا حالين فامكم الحمير كتشوفو شي وحدة زوينة كيبان لكم فيها الكوى الله يعطيكم العجز الجنسي يخخ . بديت كنمشي ونجي لابسة توني كحل بالكول وجامعة سوالفي بواحد الستيلو فالسماء ويدي مقيدين فيها شلا بوكو علامات باش غير نشوفهم نتفكر داكشي علاش درت علامة . تما دوزت الايام .. بابا ركبو العكز فاش شافني هازة عليه المحل .. رجع كيجي حتى للعشية يلقاني مشطونة مع الطويان ديال التواب والناس .. عارفة راسي اش كندير وميدوخنيش شي واحد .. براكة غير الدقة اللي كليت هادي 7 شهور من عند زين الدين ... سبع شهووووور اعباد الله ومزال متبغيت نساه .. جاب الله راني عزيزة على مي وبا وكيديرو ليا فالخاطر .. اما كن زوجوني بلهلا يطريه ليا . . . اللي جا كنسيفكو بحالو اما الى عقت بشس واحد بغا يجي كنوقفو فالطريق قبل ميوصل . يوووووم يشبه يوووم حياتي هااادي .. حياااتي هااادي ... حيااااتي اللي تمنيت تكووون ماااشي هاااادي ... وريوني .زهري فين يكووووت .. زهري فييين يكون راه 27 هاااااادي \n\nزيد غني عليا يا الداودي زييد راه بصح العمر غااادي ... واقفة حالة احد الروجيستر كنحسب ونمص فواحد نوفيتة فمي ولابسة دجين لاسق من الفوق تا للتحت بحال الكولون وساتراه بواحد القميجة فالشيبي حد الفخاد ومطلعاها مع يدي وجامعة شعري بقراسة .. ني مكياج ني والو .. وجهي صافي وعيني مجبدين وشفاري طالعين نازلين مللو من الروتين . شوية هزيت عيني وانا نشوف سارة داخلة كتفرنس معاها واحد خيتي طويلة زعرة شعرها تحت كتافها وزوينة فوجها حتى هي .. كل واحد وزينو غير انا زيني كيجدب ومسرارة ... كانت طويلة بحالي وغليضة عليا شوية .. لابسة العصري والدفار تا هيا مربياهم ومعكرة وتابعة سارة .. جاو عندي نيشان استقبلتهم ورحبت بيهم وليقيت باللي ديك السيدة بغات توب توجدو لسبوع سارة اللي حاملة .. داكشي علاش جابتها عندي .. حسيت بديك السيدة عاجبها راسها بزاف كتر من القياس وكتهضر وتقلب عينيها .. متكبرة وكتلعب بيدها زعما هانا شوفوني .. داك النوع اللي كيبين راسو واعر ومكيبغي زعما يضسر عليه حتى واحد .. ساعة هزيت يديه حتى انا وبيدت نعت ليها بصبعي وتنتعوج وسيفط ليها الدراري يجبدو ليها ... ماالنا على هاد الحالة .. بنادم نافخ الريش على والو اااتفووو\n\nمشات كتشوف وسارة واقفة حدايا كنتجمعو ونضحكو .. شوية سولتها وقلت ليها بشوية بلل متحس انني كنبحت فيها \n\nصوفيا: شكون هاد المرى اللي معاك؟\n\nجاوباتني تا هيا بشوية وقالت ليا : مرت خالي زين الدين \n\nاييييه ... عرفتو دابا باش كنحس ... عفتي فاش كيخوي عليك شي واحد الماء متلج باش يحيد منك بوصفير ... ايوا هااكاك وقع لي يا ناااس... صدماتني وحسيت بقلبي ضرني ومع ذلك بقيت ضاحكة مابينتش ليها .. وعاد زدت تبعت مرتو بعيني وانا كنفليها ونشوف مي دايرة ونقارن راسي براسها ... حتى هي عندها حقها من الزين منكدبوش ... غير هوا باينة عاجبها راسها وشايفة راسها فالمراية .. غرت منها 😢 الصراحة حسدتها وحسيت بالغيرة .. اول مرة نغير واش انا بنادم؟ الغيرة خاايبة اللي قال زوينة كدب ... كضر فالخاطر قداااش .. وزوينة غير لهادا اللي مغيور عليه انا المغيار صعيبة عليه ... قاديت وقفتي ودفعت جنبي للجنب ماحملتهاش تبان عليا ولا تكون هي حسن مني ... هاظا طبعي وهاكا رباوني واليديا وهاكا عشت فدارنا .. منبغيش شي واحد يصغرني حيت عمر واليديا وخوتي صغروني ... مكبرين بيا وولفت نشوف راسي همة وشان . . . تنهدت وقلت لسارة باستغراب \n\nصوفيا : ماجاتش نهار العرس؟\n\nسارة : لا ... كانو مدابزين وكانت غضبانة فدار خوها ... حساب ليها غيمشي يحزرها فاش يوصل العرس .. ساعا جا وخلاها ... تدخلات العاءلة بالصلح عاد رجعها عندو وجابها دابا حيت جدة مريضة مسكينة \n\nصوفيا : بصح لاباس عليها مسيكينة\n\nسارة : ااايييه ..راه مريضة مسكينة .. كبراات راه وصلات 80 عام ومرضات . جاتها هشاشة العضام متبقاتش كتقدر تنوض ... كل نهار كينقولو غتموت عرفتي مخلوعين \n\nصوفيا : مسكينة .. الله يشافيها \n\nبقات فيا مو مسكينة الصراحة ... حسيت بيه غيكون مشطون عليها ومخلوع وخايف تموت .. الصراحة عز عليا حتى هوا ... اففف مالي انا قلبي هشيش ... ايييه هشيش مع اللي كنبغي ماشي مع كلشي ... شفتي الحب اصوفيا كيداير ... شفتي؟ جربتي ؟ حسيتي؟ وانوضي على سلامتك نفضي حوايجك براكة عليك ، ولاكن واش انا لخاطري ... بقا فيا مسيكين .. واش هاكا داير الحب؟ واش كيخليك تبكي على حبيبك الى بكى وتفرح ليه الى فرح ... سبحان الله كتولي مشارك معاه الاحساس ... الحاجة اللي ضراتو ضرك واللي فرحاتو تفرحك ... زوييين ولاكن الى كنتو مع بعضياتكم ... اما اللي بحالي انا غير يشوفو من بعيد ويسكتو ، مابغيتش نبقى نشوف فيه بديك النضرة وهوا مزوج .. مابغيتش نطمع فيه ولا نخلي هاد الاحساس فالداخل ديالي ... مزوج حرام نطمع فواحد راجل لمرى .. كما مانبغيهاش راسي منبغيهاش لوحدة اخرى . ولاكن راااه مااااشي لخاطري ... ماكرهتش نساه ... اففف مقديتش كي غاندييير اعباد الله نساه وانا بحال الى مربوطة فيه بالسناسل والقف مسدود وساروتو مرمي فالمحيط .. شكون يغطس ويقلب عليه ويجي يفكني من هاد الزعطة . \n\nبقيت واقفة كنشوف من بعيد وهي جالسة على البنات جبدي هادي جبدي هادي وانا غير كنشوف فالعياقة ديالها والنفخة ... حتى الهضرة كتخرج بزز بحال الى مارضياش ، ما ختارت واحد توب حتى قلبات المحل عاد هزات واحد الساري فالازرق وجاتني عندي لاكيس قطعت ليها التوصيل هضرت معاها بالكرام كما كدير هي \n\nصوفيا : 4000 درهم \n\nماهضراتش وحلات صاكها جبداتها عطاتها ليا وشديتها حسبتها بالزربة وحطيتها فالمحر وقلت ليها بابتسامة \n\nصوفيا : بالصحة \n\nجاملاتني بابتسامة وقالت ليا: شكرا \n\nسارة: الزين .. غنخليوك حتى دوزي نشوفوك ... يالاه تهلاي فراسك والله يعاونك \n\nخرجو وخلاوني طايح عليا الضيم غير ساهيا كنخمم ... مابقا عندي خاطر ولا كانة نهضر مع شي واحد ومشيت جلست فالمكتب شادة واحد الورقة وستيلو ، دايرة يدي على خدي وساهيا كنفكر ونسيني فديك الورقة وكل مرة نجرب فيخا سنياتور فشكل ... ملييت .. فوقاش نرتاح عييت .. سافرت واحد السيمانة مع واحد الفواياج باش نرتاح ونبدل الجو لاكن فاش رجعت رجع عليا داك الضيم .. خصوصا ملي دخلت مع الباب وليقت ماما كتلبس جلابتها بالزربة هي وبابا وباغيين يخرجو زربانين .. حطيت الباليزة للجمب ووقفت خلعوني بديك الزربة ديالهم \n\nصافيا : مالكم شنو واقع ؟ ياكما عادل !!\n\nتخلعت خفت عادل خويا تكون وثعات ليه شي حاجة ولا دار شي كسيدة ولا شدوه البوليس فشي موصيبة .. كاع الافكار الخايبة على عادل خويا اللي كبر مني بعماين طاحو عليا ..حتى قالت ليا ماما \n\nماما : حناين سارة اللي ماتت مسكينة . عيط لينا عماد قالها لينا .. نمشيو نعزيو الناس \n\nمالقيت راسي الا وكنغسل وجهي من المكياج وقلبي كيزدح ومشيت لبست واحد الجلابة كحلة ودرت فولار باج على راسي ومشيت معاهم باغا غير نشوف زين الدين ونشوف حالتو مكسين غيكون حاازن على مو مسيكين\n\n\nوصلنا لدار لعزو .. كانت دار بربعة الطبقات كبيرة وعلى شارع نقي...بزاف دالرجال على برى جالسين على الكراسة طايح عليهم الضيم ... دخلت انا وماما لداخل وخلينا بابا وخويا على برى مع الرجال. مع الدخلة لقينا بنات المرحومة كيبكيو عليها ومنهم نسيبتنا .. كل وحدة فين واقفة وكيسكتو فيها .. قلبهم كيتقطع ويعنقو فالناس ... الصالة ديال الطبقة الاولى عامرة بالعيالات .. عزينا وجلسنا منا من الناس .. جو الموت والخزن خلاني نبكي بز مني .. علاش كنبكي وعلاش قلبي كيضرني وكنتشوا غير بوحدي معرفتش... تقول انا اللي مات ليا مي الله يطول ليها فالعمر.. تخلعات فيا وبدات تواسيني وانا هازة طرف الشال حاطاه على وجهي وكنتنخصص .. يدي بداو كيترعدو بحال الى هازة حمل تقيل وكنخوي فيه ... وحدة من بنات المحرومة شافتني وجات عندي عنقاتني واخا مكنعرفها مكتعرفني ... مدات ليا كاس دالماء اللي مفروض نمدو ليها انا ونواسيها وقالت ليا وهي كتبكي \n\nالبنت: مشااااات مي دمشااات .. مشاااات الحناانة مشااات اربي عطينا الصبر \n\nهي كتعد وتعنق فيا وانا كنحطهم ليها حجر حتى جاتني الردة ... حسيت بمعدتي تقلبات عليا وهي تنوض ماما شدات ليا فيدي مخرجاني وانا كنسمع الناس كيتحسرو ويقولو بيناتهم .. اييه راه كاين اللي كيطيح بالعضام فالموت واخا يكون غير دايز ودخل يعزي.... مسكينة مكتصبرش فالموت الله يهديها .... ايوا مللي عارفينها كيوقع ليها هاكا حسن ميبقاوش يديوها للموت .\n\nخرجت من تما لبرى نشم الهواء وانا نتصادف مع زين الدين كان واقف وهاز ولد صغير فيدو كيبكي ليه وهوا كيسكت فيه ويعنق ... حسيت بالدنيا دارت بيا... شهور متشفتو هادي الاولة .. والتانية الولد اللي هاز كيبكي ليه .. وجهي رجع احمر وعيني فازكين بالدموع حشمت حتى نهز راسي فيه ... دارعند ماما فاش شافها وهي تسلم عليه وقالت \n\nماما : الله يعضم الاجر اولدي .. كلنا ليها الله يصبركم \n\nشاف فيا وانا قالبة وجهي مابغيتش نشوف فيه باش منصعرش بالبكى وقال ليها بأسى \n\nزين الدين : ما مشا معاك باس . . . قدر الله ومشاء فعل \n\nتلفت بزز باش نعزيه وهوا وميدت ليه يديه وقلت بصوت مجروح كنتنخصص \n\nصوفيا : البراكة فراسك \n\nحرك راسو وقالي: مشا معاك باس \n\nجمعت يدي وهوا يسول ماما وقال \n\nزين الدين : جلسو فين غاديين \n\nماما : غندي صوفيا للدار .. مكتقدرش على الموت اولدي ... غنرجع غير نرجعها راه بغات تسخف \n\nكنسمعها وقاطعة النفس باش منهارش قدامو وهوا كيشوف فيا باحزن والولد فيدو كيهرنن ليه .. حرك راسو ومشينا بعدنا على الرجال حدى الطومبيل دبابا \n\nماما : غنعيط لعادل يرجعك للدار \n\nصوفيا : لا خليني هنا... غير خليني شوية وندخل \n\nماما : واش بغيتي طيحي ليا هنا ونطيح حداك بالسكر ... الموت هادي معندك مديري هنا . \n\nعيات تقنع فيا متبغيتش وجلست فالطونوبيل ... عييت فيها ترجع وتخليني مابغاتش... بقات واقفة حدايا فاللخر جريت عليها تمشي تجلس ترتاح وتخليني مغياكلنيش بوعو . مشات وتكيت على واحد البكية دكلينيس شبعت فيها بكى حتى طاب قلبي . شوية بانت ليها سيارة نقل الاموات فالباب وكلشي خرج نسا ورجال ... الطايح كتر من النايض .. بقيت كنطل غير من الزاج وكنشوف زين الدين وخوتو مخرجين مهم فتوب ابيض ووجهم شاحب باغين يبكيو ومقدروش ... بكيت فبلاصتهم حتى مشا ليا الصوت .. دخلوها للسيارة وبناتها لاسقين فيها بغا يمشيو معاها .. وحدة طاحت حدى الكوفر بغات تموت وهوا ينوضها زين الدين وعنقها بقوة مغمض عينيه ... تحركات السيارة وموراها الرجال وطلع زين دين فالطوموبيل ومشاو معاها سيارات اخرى وهوا يجي خويا كيجري خرجني باش يمشيو هوا وبابا فالطوموبيل.. جات مانا عندي كتجري وانا نجلس ليها فالطروطوار كندب بوحدي وهي باغا تسطى ماعرفات كي دير لي وكتقول بينها وبين راسها وتردد بشفايفها \n\nماما : يااا ميمتي على هاد البنت كي غدير نهار يدي مول الامانة امانتو \n\nتلاحيت عليها عنقتها وجلس بكي يامات بكي واحد الساعة على الطروطوار وهي كتواسيني \n\nماما : هادي سنة الحياة ابنتي ... هادشي اللي عطا الله... مزال حنا نموتو كما ماتو واليدينا ... مديريش بحال هاكا الله يرضي عليك ابنتي ... ماديريش هاكا .\n\nبدات تسكت فيا وتمسح بيا وجهي وجابو ليا شي عيالات الماء شربت حتى رتاحيت وحيدت الشال جمعت شعري اللي تحل وغطيت راسي ونضت معاها دخلنا ... خرج الميت من الدار ورجعو الرجال عاد تكالماو الناس ... وتكاو بناتها سخفانين ... جلسنا كي الناس وانا نتفكر مرتو شفتعا كاع مابانت ... مزال مخرجت من تفكيري وهي تبان ليا دايزة طايح عليها الضيم بواحد العباية كحلة وشالها وماسحة وجها من المكياج وجلسات مربعة يديها مهبطة راسها مكتهضر مع حتى واحد ومكتشوف فحتى واحد .. العيالات اللي كيشوفو فيها بحال الى جات من استراليا\n\nرجعنا من العزو وانا مريضة فصحتي .. كن حستبني هاكا منمشيش ومنحطتش تما رجلي ... تكيت فبيتي بواحد الشورط وديباردور ديالو وجلست نبكي على سعدي اللي طلع مزوج وعندو ولد ... هوا ماعليه والو .. ماهضر معايا ماقال ليا حتى حاجة .. انا من دايتي راسي اللي بغيتو وتكتفت هاد التكتيفة هادي ... بغيت غير نخرج منها .. مابغيتو لل يتزوجني ولا يهضرني .. بغيت غير نتفك ... بحالي بحال الحاملة اللي هازة ولدها فكرشها وخايفة وكتقطع بالوجع كطلب من ربي الفكاك ... غير الفرق هوا انها هي كتوجع نهار ولا يوماين وكتفك وانا هادي سبع شهور وانا كنتوجع باغا ربيويفك وحايلي ... ماحسيت براسي حتى حليت عيني وراسي تقيل ... نعست ! ماعرفت كي درت ... نضت للكوزينة لابسة واحد البينوار تحت الركبة وعيني صغار بكترت النعاس وشفاري مشعككين شي داخل فشي ... غسلت وجهي ومشيت جلست حدا بابا كان متكي على واحد البراد داتاي كيدير كاسكروط .. شاف فيا وقالي \n\nبابا : مابقيتيش غتمشي للمحل؟\n\nحركت راسي بالايجاب وقلت : غنمشي ... غدا الصباح نرجع \n\nبابا : حيت راه غنمشي نجيب شي سلعة جديدة ... خاص اللي يقابل المحل ... عنداك تصبحي ناعسة\n\nصوفيا : وصافي غير تهنى ... غدا نمشي \n\nسكت ورجع للتلفازة ... ورجعت انا للروتين ديالي ... يووم يشبه يووم حياتي هادي ... تبارك عليك الداودي اول مرة تجيب شي حاجة لاسقة ... مكاين حتى جديد فحياتي .. ايامي غادية هاانية وانا كنتسنى ننسى كدبة تيقتها .\n\nشهراين هايا دازت ... ها مرت خويا ولدات .. وبحال والو زين دين يتزاد عندو شي ولد اخر .. وانا هنا كنبكي عليه كي الحمقة ... قررت نشوف حياتي . مشينا باركنا لخويا .. دبحنا وسالينا ولاكن محتافلناش احتراما لجدة سارة اللي ماتت هادي شهرين . حتى زين الدين مكانش حاضر .. وحتى انا تهنيت فاش مالقيتوش تما . جلست مع سارة فبيتها شادة بنتها فيدي فرحانة بيها وهي تقول ليا \n\nسارة : العقبة عندك احبيبة\n\nشفتها وابتاسمت : ان شاء الله \n\nسارة : علاش ماباغاش تزوجي اصوفيا ... اللي جا كترديه .. واش عندك شي مشكل؟\n\nشفت بيها بأسى وقلت ليها : عندي مشكل كبيير \n\nخرجات عينيها وهرفت عقلها غيمشي بعيد \n\nسارة: اويييلي شنو واقع ليك\n\nببرودة قلت ليها : والو متخلعيش.. كنبغي واحد بزاف .. داكشي علاش مقادرة نرتاح لحتى واحد \n\nسارة : ااه ... ايوا هضري معاه يجي لداركم علاش جالسة ساكتة وكتجري على الناس\n\nصوفيا : منقدرش .. مزوج اصلا و والد \n\nسارة : بأسى ) اااه ... ياختي هادشي كاايوقع ... صافي حاولي تنسايه حسن ليك \n\nصوفيا : داكشي اللي كنحاول ندير... المهم غنمشي للمحل .. ها ماما معاكم \n\nخرجت ركبت فسيارة دبابا ومشيت للمحل جلست فيه ساهيا كنخمم .. نهار على خوه كيدوز عادي .. حتى لواحد النهار كنت واقفة فالمحل مشغولة وهوا يجيني من اتصال .. هزيت نشوف شكون وانا نسمع صوت راجل غليض كيهضر معاها \n\n- صوفيا\n\nصوفيا: باستغراب ) اه شكون معايا؟\n\n- مهم .. انا كنعرفك مزيان .. وحتى نتي كتعرفيني ... الى كان عندك شي وقت خرجي باش تعرفي شكون انا \n\nرديت عليه بحدة : واش اسيدي بنت ليك انا مساليا نبقا نخرج عند اي واحد عيط ليا ولا شنو؟!!\n\n- انا زين الدين اصوفيا .. كنتسناك نهضر معاك ضاروري \n\nدخت وتلفات وتجليت وانا فبلاصتي متحركش وضرب قلبي بجهد حتى بغا يطيح .. وبصوت متردد خافت قلت ليه \n\nصوفيا : ا .او . . .وفاش بغيتني ؟\n\nزين الدين : بغيت نهضر معاك ... خرجي وغتعرفي .\n\nصوفيا : فين غنخرج؟\n\nزين الدين : تقدري تجي عندي لحمرية؟\n\nصوفيا : امم... واخا \n\nزين الدين : يالاه انا غنتسناك تما فقهوى ميامي \n\nصوفيا : اوكي\n\nقطعت وانا يدي كترجف وقلبي غيسكت ... متشوقة نشوفو ونشوف شنو باغي مني .. واخا مزوج غنخرج نشوفو .. نطلب من ربي يسمح ليا راه عالي وعالم على نيتي ... بغيت غير نعرف شنو بغا مني وصافي وشوقني بهاد التيليفون ... لقيت راسي خارجة زربانة من المحل ركبت فالطوموبيل دبابا اوبل استرا ومشيت للدار كنطير .. دخلت ملهوفة على ماما ودزت حداها خلعتها بالدخلة ديالي .. مشيت لبيتي وهي تابعاني من اللور \n\nماما : اش كاين مالك رجعتي ؟ شنو واقع علاياش كتقلبي \n\nرديت عليها وانا كنجبد حوايجي من البلاكار ونحط قدامي \n\nصوفيا : والو غير صاحبتي ولدات وغنمشي عندها لكلينيك عياطات ليا ورجعت نبدل حوايجي \n\nسكتها ولبست واحد الدجين زرق فاتح لاسق بحال الكولون قصي من لتحت مع قميجة بالكمام طويتهم ليها فالباج توبها خفيف نازلة شوية على مؤخرتي من اللور وايفازي ومع عندي الصدر حليت ليها الصدفة من لفوق باش متجيش مقجوجة ولبست صباط بلا فالباج سامبل وهزيت صاكي فيرزاتشي مربع كلاص وخرج كنطير من الدار مشيت للصالون اللي حدانا صايبت شعري بوكلي طلقتو على طولو ودرت الفرقة فالوسط وقصة مقلوبة للور ونضت وقفت قداام المرايا صايبت وجهي وكحل عيني وجبدت شفاري مزيان حتى ضربو فحواجبي .. عكر خفيف غوز وحجباني مقادي كلشي كيحمتق عليهم .. رشيت بارفان و جلست عطيتها يدي صبغاتهم ليا بالباج مغ ضفاري طوال وزوينين .. عرفت راسي تعطلت ولاكن هادا هوا حال البنات ماعندنا منديرو يالاه خرجت عازة يديها باش متعجنش ليا الصباغة وهوا يصوني ليا التيليفون فالصاك مقدرتش نجبدو حيت ضفغري مزال منشفو ورجعت كنجري للصالون مديت ليها يدي جبداتو ليا حتى قطع ... خرجت وعاود صونا وانا نجاوب بشوية مابغيتش نبين ليه راني ملهوفة عليه ... امم ومللي ماملهوفاش عليه مالي باغا نطير وكنوجد فراسي غير باش نتلاقا بيه... ديك الساعة نخرج عندو كما كنت فالمحل لاش نيت يعرف باللي مامسوقاش ليه ولا كفاش غيشوفني ... الله يمسخني وخلاص\n\nصوفيا : الو \n\nزين الدين : واش جايا؟\n\nصوفيا : اه ...يالاه ساليت شي شغل \n\nزين الدين : بهدوء) تعطلتي .. ديك الساعة قولي ليا مشغولة باش منتسناش \n\nصوفيا : ايوا سمح ليا خويا محسابش ليا غتسناني \n\nزين الدين : ماعليش ... دابا جايا ولا مزالة؟\n\nصوفيا: فالطريق انا \n\nزين الدين : واخا انا كنتسناك \n\nقطعت وعجبني لحال بنت عليه شوية .. خليه يتسنا ... واش بغا غير يقول ليا اجي نطير ونمشي عندو ... ولا نقول ليه اااه حقا احبيبة راني كنتوفى عليك وضربت تمارة صايبت حالتي عشان عيونك بحال الى كنت كنتسنى امتى يعيط ليا! لالا ماشي هادي صوفيا ..صوفيا عزيز عليها راسها واخا تكون كتقطع متبينش .\n\nديماريت الطوموبيل وغادية وكنركب فالخاتم فصبعي والكورميط ديالو وحويلقاتو وسنسلتو و كنفخ فشعري باش يجي بحال دهيفاء ... مع كحل كلشي كيوقفني فالطريق يسولني اش كندير ليه .\n\nوصلت لميامي ونزلت هازة صاكي .. دخلت للقهوى وكلشي كيشوف فيا ..كنتمشى بشوية يمين يسار والمشية بالعبار معاطية اهتمام لحتى واحد .. التقة فالنفس والصرامة باش نبان قوية وعندي شخصية ... واخا وجهي صغير كيبين البراءة لاكن كنحاول منبينش اللطافة . طلعت لفوق كنقلب بيعيني وانا نقشعو جالس لابس دجين وقميجة زرقاء ...واءل كفوري جالس ... حمقني ومشيت فاتجاهو ..مشافنيش .. كان جالس بالجنب ساهي وداير رجل على رجل .. شعرو قوي ونضرتو حادة .. حس بيا قربت وهوا يتلفت هز عينو فيا وناض مبتاسم كيشوف فيا بإعجاب .. مد ليا يدو سلمت عليه بابستسامة وجلست على الكرسي حداه\n\nجلست حداه كنشوف كاس صغير على طبسيل فوق الطبلة وحداه باكية دمالبورو لايت وبريكة .. سوارت السيارة وطفاية فيها بقايا السجاءر ... بقا كيشوف فيا بنفس النضرات ديال ديما .. لاكن انا لا ... مابغيت نبين ليه حتى حاجة ... مابغيتش ندير فيها فتاة القصص ..خجلولة اه لاكن جريءة . شفت فيه بلا منضحك وسولتو بحال اللي غنسول اي واحد \n\nصوفيا : يمكن ليا نعرف علاش بغيتني؟\n\nمهضرش ... بقا غير كيشوف فيها وعينيه مبتاسم .. بحال الى عجباتو الجرأة ديالي ... حمحم وبعد الطفاية حداه وحط يدو وشاف فيا وبصوت رزين قاليا \n\nزين الدين : حسيت بيك بحال إلى مامرتاحش ؟ \n\nشتت نضاراتي وقلت : لا عادي ... اي واحد عيط لوحدة بغا يهضر معاها فموضوع راه غتسولو ويكون عندها فضول تعرف ... اللي ماعرفتش ومافهمتش هوا منين جبتي نمرتي؟!!\n\nقلت هاد السؤال وكنداعي الغباء والسداجة وانا عااارفها منين غيكون جابها وباين من نهار العرس فاش نسيت عندو التيليفون فالطوموبيل .. درت راسي مسيت وماعاقلة على حتى حاجة متعلقة بيه ... ابتاسم وخرج لسانو وعينيه على الطبلة كسشوف فالكتس ويدور فيخ المعلقة ... اااه كن تشوف ازين الدين شنو راك داير فيا .. كن تعرف شحتل كنبغيك يضرك خاطرك الساط ... كن تعرف شحال بغيت نتفش ونخرج من هاد الشخصية اللي مبززاها عليا وهاد الطريقة باش كنهضر معاك .. كن تعرف شحال متشوقة لدوك النضرات ديال شحال هادي ... هانتا دابا جالس حدايا وكنشوف فيك .. وكنسمع ليك وكنزيد نتعرف عليك ... واخا حتسة براسي كنعرفك وفاهماك .. حيت القلب اللي كيقول ليا بلا منحتاج نعرف ولايقول لي شي واحد .\n\nبقا مهبط راسو كيلعب فالكاس مبتاسم بعينسه وقال ليا ببردة \n\nزين الدين : مالكي خايفة اصوفيا (هز عينو فيا ) \n\nكيهضر معايا بحال الى كيعرفني!! مافهمتش كفاش ندير نتعامل معاه .. واش نرخي راسي ونهضر معاه بطلاقة ولانبقى مسيطرة على راسي باش مندمش من بعد .. تنهدت وقلت ليه ببرودة حتى انا وكنقلب فعينيا \n\nصوفيا : ماخايفاش... معنديش مناش نخاف \n\nطلع فيا وهبط بإعجاب وناسي راسو خاشي الشفاه السفلية فمو عاضها .. وسع الابتسامة حتى بانو ليا سنانو الناصعين وزدت تغرمت بيه .. علاش منتغرمش وخوا مافيه مايتعاب .. فيه داكشي اللي تمناه اي بنت ... الطولة والتجريدة والزين اسم على مسمى .. وحتى شوفاتو قتالة وصدر يحتاويني كاملة .. يالاه بغا يهضر وهوا يصوني ليه التيليفون .. طل عليه وعبس وقطع ورجع حطو وعاود شاف فيا .. عاوتاني بغا يهضر وهوا يصوني ليه التيليفون وقطع وساط بحال الى معجبوش الحال علاش يصوني ليه . بقيت غير كنشوف فيه وحاسة ان مرتو اللي كتعيط ليه وماباغيش يجاوبها . حط التيليفون جنب وقالي بهدوء\n\nزين الدين : منين جبت نمرتك؟ ... ماعارفاش امدموزيل صوفيا ان اللي كيبغي شي حاجة كيوصل ليها ؟ \n\nطلعت حاجبي وقلت ليه :وشنو هاد الحاجة اللي باغي توصل ليها ولقيتيها عندي انا بالضبط ؟!\n\nزين الدين : ماشي غير حاجة وحدة (سكت كيشوف فيا وكمل ) حاجاااات هما ...\n\nقاطعو التيليفون مرة اخرى بالصونيط ديالو وانا نقوليه \n\nصوفيا: جاوب ..يقدر شي حد بغاك فشي حاجة ضارورية \n\nناض طالع ليه الدم هز التيليفون وقالي ليا\n\nزين الدين : سمحي ليا واحد الدقيقة انا راجع \n\nمشا وربعت يديوطالع ليا الدم .. حتسة براسي باغا نبكي .. ساهيا كنخمم حتى وقف عليا واحد شاد واحد الطرف دالورقة فيدو فيه نمرة مكتوبة وحطو قدامي غمزني ودار يدو على ودنو بمعنى نعيط ليه .. خزرت فيه يالاه بغيت نجاوبو حتى كنلقا زين الدين واقف موراه ..ووبرودة مد يدو على الطبلة هز الورقة شافها .. الولد شاف يد مزغبة فيها ساعة تمدات حدا جنب وهوا يدور لقا عملاق من موراه مخنزر كيشوف فالورقة . \n\nزين الدين : اش كدير هادي هنا \n\nحط الولد يدو على صدرو باعتذار وقال : سمح ليا خويا حساب ليا بوحدها .. ما ... \n\nمزال مكمل الولد هضرتو طرشو زين الدين للحنك ودفع عليه الكرسي برجلو ولاح عليه الورقة \n\nزين الدين بعصبية : حتى نكون انا عندي لكرون عاد اجي قول ليا محساب لياش \n\nناضو الرجال كيفكو والدري بغا يدابز .. وقفت حتا انا فاش سمعت الولد كيعاير وانا ندور فيه \n\nصوفيا : قلت الاداب والاحترام .. مابقيناش عارفين فين نجلسو واش فين ما جلسنا تنوضونا ! حتى القهاوي تبسبو فيهم ؟\n\nطلع مول القهوى كيجري هوا والسربايا قبل متشبك وكن شبكات كن زلت على مو بالكاس للراس حتى يطوش دمو ... مايحتارمو لا اللي جالسة مع راجلها ولا خوها ولا باها ... كينوضو الصدع تا كيصدق واحد غادي لسبيطار واحد غادي للحبس .. زين الدين كل مرة كيقرب وبصوتو القوي كيزعف ناوي يسلخو عصى ومول القهوى كيعتاذر \n\nزين الدين : ماتجيش تقول ليا محسابليش ونتا كتشوف جوج كيسان فالطبلة وجاي حاط حداهم ورقة \n\nمول القهوى : سمحو لينا .. سمحو لينا على هادشي \n\nالولد : وماحسابش ليا ... متيجيش يهز عليا يدو \n\nزين الدين : سير فحالك راه غندير فيك شرع يدي ... ماتهز تا تسرفيقة راه غنشيع فيك عصا ... البراهش تفوو\n\nهبطو داك الولد كيغوت سمع عندنا القهوى كاملة .. اما زين الدين لاح التيليفون على الطبلة بعصيبة وجلس على الكرسي ساخط ماعجبوش الحال ... رجعت جلست حداه شوية وهوا ينوض هز التيليفون والسورات وقاليا بنرفزة \n\nزين الدين : يالاه نتحركو من هنا \n\nنضت هزيت صاكي حتى انا ماعاجبنيش الحال بحالو وخرجت قدامو فالقهوى هازة راسي وهوا مورايا بحال الكارد ديالي طالع ليه الخز مسبقني ديما قدامو .. فتح ليا الباب ديال الطوموبيل وقالي \n\nزين الدين طلعي \n\nصوفيا : غنخلي طوموبيلتي هنا؟\n\nزين الدين : خليها دابا نرجعو ليها \n\nطلعت وسد عليا الباب وركب حدايا غادي وكينكر \n\nزين الدين : شتي البراهش ... غير اللي يشدهم يرميهم فشي فران بحال اللي دار هتلر ... بسالة يخخ \n\nصوفيا : فين ما مشيتي هاكا ... ميحتارمو لا اللي مع باها ولا اللي مع خوها ولا اللي مع راجلها \n\nقلت هاد راجلها وعجباااتني تخيليت راسي مزوجة بيه وقلب الدنيا عليا .. اما هوا مادا متجاب فيها حيت كاعي ومابغانش دوز ليه \n\nصوفيا : صافي دابا اللي عطا الله عطاه ... كيوقع هادشي \n\nزين الدين : لا مكاينش كيوقع ... هادشي ماخاصوش يوقع واللي بسل على شي وحدة مع باها ولاخوها ولا راجلها خصو العصى \n\nصوفيا : كن كانت كل وحدة كيبسل عليها شي واحد وجابت ليه باها ولا خوها كاع ميبقاو يزعمو \n\nزين الدين: وراه تسيفط خوها للحبس ولا باها هادا هوا المشكل ... يمشي يوفت فيه شي دقة يقتلو ويصدق غادي فيها جنايات ... هاداك البرهوش كن ماناضو فكوه تا كنت غنلسق والديه مع الحيط متيعاودش يهز الراس قوحدة اخرى ... ساعا عندو الزهر خرجوه اما كن زطمت فيه \n\nيالاه خرجي منها اصوفيا ... غير زايدة وكطيحي فيه ... فعوض متيكرهك فيه كيزيد يطيحك ... عجبني الصراحة ... كيعجبني الراجل اللي قاصح وصعيب ... واخا يقتلني عصى يعجبني الحال ... وجهي وجه العصى .. ماعندي ماندير انا هادا هوا النوع اللي كنحماق عليه ... اللي يخرج عينيه ويرجع سبع كلشي يخاف منو ويدير ليك اعتبار .. واخا يضربني انا هانيا غير ميهرسنيش\n\nمشينا لقهوى اخرى جلسنا فيها وبقينا شوف فيا ونشوف فيك اطاجين الحوت .. نسينا شنو طرى وجلست كنتسناه يجبد ليا الهضرة ساعة مجبدهاش ... جبد غير كارو شعلو وتقلب جنب حتل رجليه باش ميسوطش عليا.. سكت حتى عيت كنعصر فواحد كاس داليمون وانا نقول ليه \n\nصوفيا: ماقلتيش ليا علاش بغيتيني\n\nشاف فيا وطلع حاجبو وابتاسم \n\nزين الدين : بغيت نشوفك ... \n\nصوفيا:ابتاسمت حشمانة هانتا شفتيني! شنو مزال \n\nزين الدين : وراكي عارفة زعما \n\nقلبت وجهي شادة الضحكة : لا معارفاش\n\nخفت ندير راسي فهمت ونمشي فالغلط .. يكون هوا كيمعني ليا على حاجة وانا مشا عقلي بعيد .. خلي نحطو النقط على الحروف بعدا تقلب جيهتي كيضحك وقال وكيلحن الهضرة ويمعني عليا \n\nزين الدين : انا طحت فبحر غرااامها .. من يووم شفت عيوونها \n\nدورت وجهي شادة الضحكة وهوا كيدندن ويشوف فيا .. ربعت يدي خليتو حتى سكت وانا ندور شفت فيه وقلت \n\nصوفيا: دابا الى سولاتني ماما وقالت ليا فين تعطلتي .. نقول ليها كنت مع زين الدين حبيب سارة عاادية؟\n\nماهضرش وبقا كما هوا كيشوف فيا ... بحال الة عاجبو نهضر ويتسنط ليا \n\nصوفيا : غتسولني علاش ؟ شنو غنقول ليها ؟ \n\nتبسم وقال بصوت تقيل : ونتي مزااالة صغيرة يتبعوك فين كنتي وفين مكنتيش؟\n\nجاوبت ببرودة : وعلاش... شفتيني شرفت ! واخا نشرف كنبقى فعينين واليديا صغيرة ومن خقهم يخافو عليا \n\nزين الدين : حرك راسو بالايجاب ) امممم.... وشحال فعمرك؟\n\nصوفيا: ايوا شوف نتا اللي شرفتيني \n\nزيم الدين : لا مشرفتكش ... غير قلت زعما ماشي مراهقة يتبعوك .. راك بعقلك زعما \n\nصوفيا: لا .. انا بعدا جيتيني بحال الى كبرتيني قبل الوقت ... ماعرفتش واش حتى لهاد الدرجة باينة فيا !\n\nزين الدين : تقدر تمون عندك ديك 30 .. 31 هاكاك \n\nتخلعت وطلعت حاجبي وقلت ليه : حتى نتا .. تكون عندك ديك ستين هااكا \n\nخلي عينيه كيضحك : ههههه ... كااع!!!\n\nصوفيا: داكشي اللي بان ليا \n\nزين الدين: هه!!! بزااااف ... مزااال بعيد على داك لاج ... يالاه 45 اااااصوفيا نعلي الشيطان \n\nشديت الضحكة : امم .. ايوا اللي شافك يعطيك ستين عام \n\nالله يمسخني ... هوا فورمتو بحال بدر هاري صح من الحديد ووجهو مافيه حتى تكميشة وانا جالسة نكدب ليه وسط وجهو ... سرو .. باش ميشوفش راسو عليا ... وهوا اللي شرفني دار ليا الاحباط \n\nزين الدين: وا هضري ... شحال فعمرك \n\nصوفيا: ايوا سيدي مللي عطيتي 30 31 مابقا مايتقال ... راك وفيتي معايا شكرا \n\nزين الدين : انا قدرت حسب ماشافت عيني .\n\nهبطت راسي وهزيت واحد العين وقلت ليه \n\nصوفيا : ايوا راه حتى 27 عام مزال مكملتها .. ويلاااه طالعة فيها ... متخلعكش فورمتي اللي وافية وطويلة راه باااقا صغير السرورات عليا \n\nبدا كيضحك ويقلب فوجو ورجع شاف فيا وقال \n\nزين الدين : باااقا صغيرة !!!\n\nقلبت وجهي مارضياش : ايوا لعحب ... اول مرة يعطيني شي واحد 30 عام !... كلشي كيعطيني قل \n\nبدا كيلطف معايا شفتو حس بيا تقلقت وقاليا \n\nزين الدين : فوجهك اه ... ولاكن الهيئة ديالك كتقول حاجة اخرى \n\nصوفيا: ايوا الحمد لله ... وئام الدحماني اللي فايتة الثلاتينات ومشرفوهاش .. جيتي حتى لعندي بانت ليك فصالتي بحالها وشرفيني \n\nزين الدين : شكون وئام\n\nصوفيا : مغنية \n\nزين الدين : معرفتهاش .. انا قدرت وصافي متقلقيش ... وحتى نتي مللي عطيتيني 60 عام راه تهليتي فيا وبزااف \n\nشفت فيه بنص عين وقلت ليه\n\nصوفيا : ايوا حيت يمكن مزوج داكشي علاش بانت فيك دغيا \n\nبلعاني دخلت ليه الزواج فالقضية نشوفو اش غيقول عليه ... ساعة شمع الضحكة وهلا اثارها على وجهو وهبط عينو كيقرقب بالمعلقة وقالي ليا"
  },
  {
    "id": "2",
    "title": "أحببته أبيض الشعر الجزء الثالث",
    "desc": "ضحك بسخرية وهز عينو فيا: علاش الزواج كيشرف!\n\nصوفيا: و نتا شنو بغيتي مني؟ \n\nزين الدين: غنظير فيها مراهق فالعشرينات ونقول ليك ... عجبتيني! حيت فعلا عجبتيني ... يقدر مابقاتش مسألة اعجاب وصافي ... حيت هاد المدة كاملة وعقلي معاك اصوفيا .. وكنهضر معاك بحال كنعرفك ماشي عاد غنتعرف عليك \n\nشفت فيه وصابرة لقلبي اللي كيضرني وقلت ليه \n\nصوفيا : وشنو اللي خلاك تجي دابا تقول ليا هادشي \n\nزين الدين : حيت عارف غتموني دابا عرفتي باللي مزوج وعندي ولد . . . منحتاجش عاد نقولها ليك انا ... حست صعيبة عليا نجي نقولها ليك...وخايف ترفضي \n\nشفت فيه والحزن مالي عيني: شنو اللي غنرفض \n\nتنهد وقرب من الطبلة : ضاروري نفسر ليك كلشي؟ \n\nصوفيا: اه ... حيت ماعارفاش لاياش بغيتي توصل \n\nهبك راسو فحيرة ورجع شافيا وقال: كنقول ليك مامرتاحش .. من نهار شفتك وبالي معاك ... وفكل مرة كنبغي نهضر معاك فيها كنتراجع .. حيت اول حاجة غنقولها ليك هي مزوج وعندي ولد عندو عماين ... ولاكن ماشي ختاريت انا هادشي ... صبحت الصباح على وجهك كنفكر فيك . . . ورجعت كل صباح كنصبح على صورتك ... اشنو كتفسري هادشي؟ نكون واقعيين بلا منتخباو .. وحاس بيك حتى نتي بحالي \n\nقالبة وجهي كنشمع ليه وصدري كيتزير عليا .. حيت هادشي طريقو مسدود ومغنخرجو بحتى نتيجة .. من الغير الفضيحة وصافي .. مابغيتش فضايح مع نسابنا .. مابغيتش نوسخ وجه واليديا اللي كيبغيوني .. ومابغيتش نشتت شمل خويا اللي تزوج بسبب المشاكل .. واهم حاجة مابغيتش ناخد دنوب داك الوليد هوا وامو ونسلبهم سعادتهم .. كما صعيب عليا نتقبل وحدة تاخد ليا راجلي ... واللي صعيب كتر دابا هوا كفاش غنخرج راسي من هادشي ... يا اما نختار نعيش السعادة ونرضي قلبي ولاكن غيجي نهار يتفضح السر ونخلص التمن غالي .. ياأما نخلصو دابا ونخلص خطأء رتاكبو قلبي وبغا الشخص الخطأ ونصبر للاوجاع حتى يفرجها ربي ... حرت .. الحالتين بجوج صعاب عليا ... شنو غندير وانا كنشوف ليه فعينيه وخوا كيتسنى جوابي ... ولاكن علاياش غنجاوب بعدا مزال متطرح عليا السؤال .\n\nبقيت ساكتة كنشوف فعينيه الخايفين من جوابي .. تنهد وقلت \n\nصوفيا : معرفتش شنو بغيتي مني ازين الدين ... كتقول ليا كتفكر فيا و وديما عقلك معايا ... و كتقول مزوج وعندك ولد ... يعني هادشي عندو تفسير واحد ... هي نربطو علاقة سرية انا ونتا ومقبل بهادشي \n\nقرب من الطبلة شد ليا فيدي حتى حسيت بقلبي سخن وانا كنسمعو كيقول ليا \n\nزين الدين : انا كنبغيك اصوفيا ... متخيليش قداش ... عام تقريبا وانا كنقول غير نزوة .. ونهار على خوه كنحس براسي محتاج نشوفك ونجلس معاك ونهضر انا وياك ... مامرتاحش اصوفيا فهميني \n\nجريت يدي بشوية وقلت ليه : وشنو المطلوب مني؟\n\nقلب وجهو كيسوط ورجع شاف فيا : واش مفهمتيش ولاكديري راسك زعمت متفاهماش؟ ... انا كنقول ليك مامرتاحش .. يعني بغيت نكونو بجوج بجوووج \n\nكيقول بجوج وكيبرك ليا عليا يدي بحال الى كيزطم ليا على قلبي .. تنهدت بأسى مابيدي حيلة لدرجة بينت ليه ضعفي وحيرتي ... شي حاجة كتشدني ليه بزز مني وهي قوى مني .. معنديش الطاقة نوواجها ... ختسة براسي كنتسرب وماقدراش نحبس نفسي .. شفت فيه بحزن ماكرهتش نكونو بجوج..اكيد كنت غادي نكونو اسعد عشاق على وجه الارض .. ولاكن واش نرضى لنفسي تسعد ونسلب السعادة لوحدة اخرى ؟ واش ضميري غيكون مرتاح فاش يكون جالس حدايا كيغازلني وعندو وحدة فالدار كتسناه هوا ولدو ... شنو اللي معجبوش فيها شنو؟ شنو اللي خلاه يجي عندي انا؟ من غير الزين .. نخليو الزين جانبا ... نقولو باغي فيا الزين وصافي .. ولاكن هوا ماشي برهوش يزعم على وحدة من العاءلة ... والزين فين ما مشا يلقاه يبعد على العاءلة ويعيش كي بغا ... ولاكن حتسة بيه جاي عندي بلا هواه .. بزز منو وبلهلى يطريه ليه وحتى هوا جابتو ديك الحاجة اللي شاداني عندو وماقدراش نوقف فوجها ... تنهد بحال الى هازة جبل .. يدي فيدو شادها ومزير عليها كيشوف فيا بإصرار باش نوافق .. هبطت من الصرامة ديالي وتصرفت على طبيعتي حيت واخا نتعالى حتى نعيا هوا حتس بيا وعايق بيا وفعينيه باينة .\n\nصوفيا : نسولك ازين الدين وجاوبني بصراحة \n\nحرك راسو بالايجتب وصغر عينيه كيتسنى يسمع الجواب \n\nصوفيا : مالها مرتك ؟ علاش ماكرتاحش معاها \n\nرجع بسرعة تكى على ضهرو وطلق مني وقال بانزعاج \n\nزين الدين : مامفاهمينش ... وحتى الراحة مكنلقاهاش فالدار .. نبقى برى كنتلف الوقت حسن مندخل عندها .\n\nاستغربت وقلت : ومالها واش خايبة معاك؟\n\nزين الدين : ماعرفتها خايبة ولا زوينة ... المهم شي حوايج مامرتاحش ليهم وتصرفاتها مكتعجبنيش ... مها حتى هي كتزيدها للعافية ... هما من داك النوع اللي كيبغيو يحكمو الراجل ... وانا عاوتاني من داك النوع اللي مكنحملش المرى اللي كتبغي تسيطر على الراجل ودير فيها قاصحة .\n\nصوفيا: بحالاش؟ كيفاش تسيطر على الراجل \n\nزين الدين : ماعرفتش كفاش نشرح ليك ولاكن كاين تصرفات كديرهم كيبينو ليا بحال الى باغا تسيطر عليا .. ومها مسانداها ... بغاو يديرو ليا بحال اللي دايرين لباهم ... مكيهضر مكينطق ومها هي الراجل فالدار .. نهار الاول فاش بغينا نتزوجو مهضرش باها ... هضرات مها وطلبات خمسة دالمليون فبنتها ... جاتني ناقصة الصراحة واخا هاكاك قلنا ماشي مشكل ... بغات تبقى فآكادير متبعدش على عاءلتها قلت هاانيا ... باقا جديدة خليها تولف ونبدلو السكنة .. طلعات حاملة من نهار العرس .. ماكنتش باغي نسبق الاولاد مي مها دفعاتها تولد وولدات ... ماعلينا ... رجعات كتمشي لدارهم بلا خباري حتى كنعيط وكتقوليا عند ماما ... فاش كنتعصب مكتسوقش ...يعني اللي فراسها كديرو بحال الى بغات ترودني ... وفاش كترجع معطلة ونسولها كتبدى تنفخ والى هزيت عليها يدي كتمشي ديكلاري بيا ... يعني اللي فراسها كديرو وبلا متشاور معايا كتعرض على اللي بغات وتجيب عاءلتها يدوزو عندنا الصيف ... قلنا زعما نتعاملو معاها باللتي هي احسن بلا منرجعو دراري صغار .. فاش شفت السيدة طالعة للسماء وزايدة فيه و فاش كنقول ليها نمشي نطلو على الوليدة مكتبغيش وكنجي انا ونخليها فالدار مع مها .. و الى بغاو يجيو عاءلتي عندي كتهملهم ... تصبح ناعسة ولا طيب اللي كان ولا تخليهم فالدار وتخرج هي تسخر وتسكن ولادوز عند مها وخواتاتها وتعطل ... ولا تخرج تسارا هي وختها حتى ترشق ليها وتجي ... طيب العشا مع 12 دالليل ولا 1 ماعندها غرض تعطل ومعارفانيش انا كنصبح خدام ... جابت الخدامة الاولى جرات عليها جابت التانية جرات عليها والثالتة والرابعة .. هادو كااملين فيهم الديفو الا هي!!! مشات ليها سنسلة سباتها فختي اللي كانت عندي فالدار ... رجعات بحالها كتبكي .. سلختها مشات كتشكي فالكوميساريا صدق الكوميسير صاحبي عيط ليا كيضحك قالي شكات بيك ... غضبات فدارهم حتى شبعات كن ما الوليدة الله يرحمها اللي جات تدخلات بالصلح والله ماتعاود ترجع ... وكتحرش الولد عليا حتى رجع مكيحملنيش ... انا اللي ما مزيانش وانا اللي خايب وانا اللي منسواش ... واللي فيضات الكاس هي هادي شهر دابا نضت معاها جريت عليها وخرجت .. وفاش رجعت للدار لقيتها هوات الفراش كامل بقاو غير الحيوط ... رحلات كلشي ومشات \n\nشفت فيه بأسى وقلت : وشنو ناوي دير؟ نرجعها؟\n\nضحك بسخرية وقال: نرجعها!!! مشات المرحومة اللي كنت صابر على قبلها ... اما دابا غير نجلس فدار باها .. الى كانت كتسنى مني نجي نرجعها راه كتحلم \n\nصوفيا : وشنو غادير؟ غطلقها !!\n\nزين الدين : انا بغيتها هي طلب الطلاق ... على هادشي اللي دوزات عليا وفالاخر نطلقها وطلع هي ب 10 دالملوين ... مشروع مربح ليها وهي اللي صادقة ليها \n\nخرجت عيني بالصدمة : كفاش 10 دالملوين !!!\n\nقالها ببرودة : 10 هي اللي كتبات ليها مها فضهر الكاغيط .. يعني الى بغيت نطلق خصمي نحط ليها 10 دالمليون ... وحتى الى بغيت نحطها ليها ... مغنحطهاش هاكاك بااردة بالساهل ... حتى نربي والديها مزيااان ... حيت صبرت شحال على قبل الواليدة اللي كان فيها السكر وخايف توقع ليها شي حاجة بسبب عاد المشاكل... هه! شحال وهي دايرة مابغات وتجي فاللخر تاخد 10 دالملوين وتمشي ضااحكة .. افير وااعرة هادي!\n\nصوفيا: فهمتك .. ولاكن هي الى مابغاتش تطلب الطلاق ! شنو غادي دير ؟\n\nزين الدين : تبقا فدار باها .. ماهي مزوجة ماهي مطلقة .. بغات غير الضدد غنشدو معاها دابا ... داك حنيان الراس اللي كنت دتيرو على قبل الواليدة الله يرحمها صافي سالا ... وهي كتسنى دابا نرجع نحزرها ترجع كما موالفة .. تما بقات حدا مها تصرف عليها \n\nصوفيا : ايوا و انا شنو من هادشي كامل ؟!\n\nقرب للطبلة ليا فيدي وقال : نتي هي علامن كنت كنقلب من شحال هادي ... خلي هاكا ... خلي الامور تمشي كما بغات ومايكون غير الخير ... تيقي فيا \n\nبقيت ساكتة كنشوف فيه .. شفت راسي تعطلت مشا عليا الحال ونضت \n\nصوفيا: تعطلت .. خاصني نمشي \n\nناض وقف معايا وغادي مورايا .. خرج ركبت حداه وهوا غادي وشاد ليا فيدي . . .ماعرفتش علاش كنحس براسي كنعرفو من زمان ماشي جديد عليا ... مرتاحة معاها وحتى هوا حاسة بيه بحالي ... انا بعدا راه عام وانا كنبغيه وكنشوفو ويشوفني وبيناتنا احساس .. اما كاينين اللي كيتصاحبو فداك النهار ويمشيو يتباوسو .\n\nحطني حدا الطوموبيل ديالي وركب مشيت وبقا تابعني من اللور بطموبيلتو حتى وصلنا لرومبوان .. انا درت وخوا شد الطريق نيشان مشا . رجعت للمحل فرحانة .. بحال الى يالاه تولدت من جديد . متفآلة ... كيبان ليا كلشي زوين وحتى مشكل مكاين ... بديت كنتحرك برشاقة ونضحكمه اللي خدامين فالمحل ، فالعشية رجعت للدار عادي عاونت ماما فالكوزينة وانا فرحانة .. كنضحكو ونتعاودو انا وياها وتعشينا مجموعين ومشيت لبيتي سديت عليا وتكيت كنتفكر شنو داز ونفكر فيه حتى حسيت بالتيليفون كيفيبري وانا نجبدو تحت فخدي ليقت نمرتو طالعة عندي\n\n\nليقتو نمرتو ونا نتهر غا بوحدي ! مالي شكون هرني! اااه لا نسيت غا الحب ولد الحرام خههه . حليت الخط جاوبتو وانا نسمع صوتي باينة ناعسة ولا مخشية فشي بيت مافيهش حتى دبانة كتزنزن .. جاوبني بنفس الصوت حتى هوا باينة مخشي فشي قنت مافيهش كاع الحس\n\nزين الدين : ااالو \n\nصوفيا : اهلا ههه \n\nزين : مالك كضحكي هه\n\nصوفيا : والو تفكرت شي حاجة \n\nزين: ضحكينا معاك ... شنو تفكرتي \n\nصوفيا: والو غير شي حاجة \n\nزين: شكاديري ... ناعسة\n\nصوفيا: امم . ونتا ؟\n\nزين: حتى انا \n\nصوفيا: فينك أينا بلاصة؟\n\nزين: فقنيطرة\n\nصوفيا: امم .. وشنو كدير تما ؟\n\nزين: عندي الدار هنا \n\nصوفيا: هي غضبتي فيها ههه \n\nزين : اااييييه .. غضبت فييهااا هاانتي كتفهميني ... خاص غير شكون يغضب معايا ... وفالصاااارحة مكرهتش تكون طويلة وزوينة وعندها شي عوينات قتاالة .. وشي شعر كحل طويل وتكون سميتها صوفيا ... كتعرفيها؟\n\nصوفيا: خههه بلعمى \n\nرد عليها كيتفلى : الله ينجيييك ... يعمى عدوووك واللي مايبغيك . \n\nجاتني الضحكة حيت كيهضر بواحد الطريقة كضحك .. تقيلة وكيقلدني فالهضرة ... تنهدت وبغيت نسولو شنو كيدير فحياتو وحشمت .. جاب الله سبقها هوا الاول \n\nزين: ايوا الغزالة ... اش كديري .. جالسة .. كتقراي .. خدامة ؟\n\nصوفيا: جالسة وصافي ... كنعاون بابا\n\nزين: اشمن نيفو عندك ؟\n\nصوفيا : لافاك ... وعكزت نكمل .. كنخس براسي غير كندي فالطريق ونجيبها بلا فايدة وانا نجلس ... ونتا شنو كدير؟\n\nزين: خدام كنقلب على خدمة ... مضربيش ليا على بلاصة معاك فين خدامة \n\nصوفيا: مرحبا ... خاصنا سيكيرتي \n\nطرطق بالضحك وهوا يقول ليا : سيكوريتي هوا اللي خاصك فالصراحة باش منين مادزتي نعرفك فين مشيتي \n\nصوفيا : ايوا كري عليا شي واحد اش كتسنى ههه \n\nزين : تااايق فيك ... مكاين لاش \n\nحسيت بيه بحال الى متأكد انني منقدرش نشوف شي واحد من غيرو ... جلسنا كنتجمعو ودوخني نسيت حتى ماسولتو عاوتاني فاش خدام وانا نرجع ليه للسؤال \n\nصوفيا: وماقلتيش ليا فاش خدام !\n\nزين : انا الاللة داير اعمال حرة ... عندي قهوى ديال الشيشة ولانيماسيون فأكادير \n\nقاطعتو: كااع!!! الشيشة !!\n\nزين: هادشي اللي بغات الوقت وهادشي اللي مشي فأكادير الزين ... ومؤخرا فتحت وحدة هنايا فقنيطرة تاهيا بحااال داكشي \n\nصوفيا: وكي غادير بيناتهم ؟ \n\nزين: ببرودة وصوت تقيل ) وداكشي حالو ساااهل ... كاين جيرو فالقهوى دأكادير ... وهادي تا هيا نقلبو ليها على جيرو ... ياك انا شرفت ! مابقاش عندي الجهد وتقاداو ليا \n\nجاتني الضحكة وقلت : نتا راك تشرف قبيييلة وتجيك قليلة ... كن كنتي عارف راسك شارف كاع متقدر تقولها واخا بالضحك \n\nزين: ياك بعدا هه ... ايوا عاودي ليا شوية على راسك \n\nصوفيا: خهه راسي راك شفتيه ههه... اش غنعاود ليك فيه \n\nزين : عاودي ليا عليك نتي .. على صوفيا \n\nصوفيا : انا اسيدي صوفيا السن 27 سنة مزال مكملتها ههه جالسة فالدار كنعاون بابا فالمحل ديال التواب .. عندي خويا خويا كبر مني باقي مزاحم معانا فالدار وخويا اخر مزوج بسارة وختي الكبيرة مزوجة مع راجلها ... وانا وبابا وماما صاافي .. ايوا نتا اللي عاود ليا عليك ... نتا اللي عندك ميتعاود \n\nزين: .. زين الدين المغاري متزوج اعزب ههه\n\nصوفيا: وكضحك !\n\nزين : ونكدب!! \n\nجابلي الضحكة واها مكنحملش نتفكرو مزوج بقينا شادين الحتيت اللي كامل عاطينها غير للضحك وجالس يشكر فيا ويوصفني وخدام عليا عجبتيني ساليتي معايا وكيعاود علة نهار العرس فاش شافني وتلف وندم علة النهار اللي فكر يتزوج فيه ... خوا كيهضر وانا كنضحك بوحدي تاعيينا بالهضرة وقطعت معاه نعست فرحانة معنقة واحد المخدة ... نهار على نهار والتيليفون كيزيد يقربنا مع بعض ... طول الليل كنباتو نهضرو ... واخا مكنتلاقاوش كنشدو الليل حتى كيقرب يصبح الحال .. ولفتو ورجعت مدمنة على اتصالو الليلي .. والى تعطل عليا غير شوية كنعيط ليه ويعاود يعيط ليا كنلقاه مشغول ... موضوع زواجو معاودتش جبدتو معاه .. هاكا حسن ... فاش كنتفكرو كنتعصب ومنقدرش نتخيل زين بعيد عليا من بعد هاد العلاقة اللي جمعاتنا .. واخا عمرني عتارفت ليه باللي كنبغيه لاكن اهتمامي بيه واضح .. وحتى هوا مهتم ليا وميدوزش النهار بلا ميسمع صوتي . واحد النهار تاصل بيا وكنت فالمحل مشغولة .. رديت عليه وقالي \n\nزين الدين : حبيبة ... انا برى خرجي بغيت نشوفك \n\nصوفيا: في امتى جيتي ؟ \n\nزين : خرجي بغيتك ضاروري ... انا كنتسناك برى \n\nصوفيا: بعد شوية على المحل انا غنجي \n\nزين: بعيد غير اجي \n\nصوفيا: واخا \n\nحطيت الستيلو وخرجت ملهوفة نشوفو .. شهر ونص ماشفتو من اخر مرة هضرنا فيها فالقهوى .. متشوقة وفرحانة وقلبي سابقيني\n\nطلقت شعري فالطريق بالزربة وغادية كنقاد فراسي .. ضربت الدورة مع الشارع بانت ليا طوموبيلتو واقفة حدا البنكة وقطعت الشانطي بالزربة لابسة واحد الكولون حكل ومونطو خفيف باض فوق الركبة شاداه بحال البينوار وصباط بلا باج سامبل .. صاكي كحل فيدي وغادية خفيفة دتيرة الفرقة الوسط الشعر ملوي .. رشيت بارفان قبل منوصل عندو .. طلعت بالزربة فالطوموبيل وضحكت حيت شحال ماشفتو وتوحشتو .. سلمت عليه من الوجه ودتر يدو مور ضهري باسني فحنكي وتحركنا \n\nزين : حبيبة ديالي ... متوحشتينيش؟\n\nشفت فيه شادة الضحكة وقلت : اش بان ليك ؟\n\nشافيها عاجبو الحال وجرني عنقني بواحد اليد وهوا سايق وباسني مرة اخرى فحنكي وقالي بهدوء\n\nزين: ختى انا توحشتك ... واخا غتعصبيني فاش كتخليني كنصوني جوج دالمرات وثلاتة عاد كتجاوبي ... مكنعرفك اش كديري وفين راكي \n\nهزيت راسي فيه قريبة من عنقو .. توحشتو تا بغا يخرج مني مكرهتش نعضو شي عضة تحيد الشوق ديالي ليه .. توحشت نشم ريحتو ولمسة يدو ... ابتاسمت فرحانة وقلت ليه \n\nصوفيا : فين غادي؟ شفتك شاد لوطورت !\n\nزين: خايفة مني؟\n\nبارتياح قلت ليه : لاالا بلعكس ... منخافش منك نتا \n\nشافيا وباس على راسي كيضحك : ايوا هاكا نبغيك \n\nصوفيا : ولاكن فين غاديين؟\n\nزين : معاياش خاصك ترجعي للدار؟\n\nصوفيا : ديك 8 9 هاكاك ... منوصلش العشرة \n\nزين: هه ! تباااارك الله تبااارك الله ... علاش بالسلامة حتى ل 9 عاد كدخلي للدار! وفين كتبقاي بالسلامة ؟!! فالزنقة \n\nضحكت وانا فحضنو وهوا مرة مرة يشوف فيا مركز مع الطريق\n\nصوفيا : غير فاش كنيقى فالمحل وصاافي ... اش غندير فالزنقة!\n\nزين : ايوا ماانعرف! هادشي جاني فشكل عندك \n\nصوفيا: شنو دابا غتبدى تشك ؟\n\nزين: بابتسامة خفيفة ) نتي كدخلي ليا الشك \n\nصوفيا : دابا بيني وبينك ... واش فنضرك غنشوف فواحد اخر ونخرج معاه ... وعلاش؟\n\nزين : وما تعرف تقنطي وتبغي شي واحد يخرجك ... \n\nنضت من حضنو يالاه بغيت نهضر معصبة وهوا يرجع جرني عندو كيضحك وسكتني بكلامو \n\nزين : غير ضااحك ههه متقلقيش .. مهم 8 تكوني فداركم ... يالاه 12 هادي \n\nشفت فيه معبسة : واش هاكا دايرة نيتك فيا؟\n\nزين : منتويش فيك شي حاجة خايبة .. غير قلت وصافي ماشي ناويه فيك \n\nرجعت سكت وحطيت راسي واحد الجهة من صدرو وهوا كيداعب كتفي ومركز مع السياقة ، شكون قال هاداك اللي كان حاضيني فالعرس وغنتسطى عليه وكنعبر فيه يحس يعنقنس ليوم ونعس فحضنو وقريبة ليه ... بقيت ساكتة بحال الدجاجة الحاضنة حتى شتو دخل قنيطرة وانا نقول باستغراب \n\nصوفيا : قنيطرة !!! شنو جينا نديرو هنا !\n\nضحك وقال : جينا مبدلو شوية الجو ... نشوفو البحر ونبعدو على الناس ... ماعجبكش الحال؟\n\nصوفيا : بلعكس .. عير خفت نتعطل.. اويييلي من ككمتش لقنيطرة !!! ولاهيلا زوينة هادي!\n\nزين : وا صافي .. مهم غترجعي فالوقت متخافيش ... ماهيا غير ساعة ونص ديال الطريق وتكوني تما ... ديك الستة ولا السبعة نخرجو من قنيطرة ... فين بغيتي نتغداو \n\nضحكت ليه فوجهو وعوا كيشوف فعينيها وقلت \n\nملي جينا جينا ..ناكلو الحوت \n\nزين: هي اللي كتعاود \n\nمضنيتش انه غيقولها ويبوسني فمي !!! ولاهيلا باسني من فمو لفمي .. خلا شلاغمو كيهروني !!! ايوا انا اللي مجبدة عنقي ونيفي حدا نيفو وكنهضر ... بسسق ميبوسني ... مابغيتش نعلق على البوسة وجمعت فمي وسكت وحتى هوا حسيتو عجباتو ...كيشوف فالطريق ومبتاسم .. اما انا ديك البوسة قادات ليا الحجرة .. سكتاتني جسيت بحناكي سخنو وعيني كيتلسقو واخا محلولين ... عيت متكية عليه ورجعت لبلاصتي كنتمنضر فالناس جتلسين فالقهاوي ... داني لمهدية ... كانت عامرة بالناس .. مع وصلنا فوقت الغدا كلشي عامر وجميع القهاوي وريسطو عامرين من برى ومن لداخل ..حط الطوبيل فواحد الصف حدا الطوموبيلات ونزل .. كان لابس دجين وتيشورط كحلة وعليها كويرة دالجلد كحلة وحداء رياضي ... رااه مشااارفش راه بحاال بدر هاري يالاه كتاملات رجولتو ورجع راجل ماشي برهوش .. غير زغيبات الشيب اللي بداو يبانو ... شد ليا فيدي وقطعنا الشانطي لواحد المطعم كان مروج .. شي دتخل شي خارج وريحت الشواء عاطية والدخاخن على برى و البحر كيضرب بأمواجو قدامنا .. صايبو لينا طبلة وجلست انا وياه .. حطو لينا بوزروك بمطيشة فالطواجن صغار وطباسل ديال الحوت مقلي مشكل مفرش بالخص وشواية كبير ديال السردين .. فريت وشلايض وموناضا ... غير انا وياه درنا زردة ههه ... جلسنا كنتغداو ومتجمعو ونضحكو ومرة مرة كيصورني بتيليفونو .. تيقتي فيك كانت كبيرة بزاف لدرجة كبيرة .. تصور معنقني بيدو مطلع جابو بابتسامتو بالمعهودة وانا مقربة ليه وجهي ضاحكة من قلبي حتى عيني تسدو ... شوية باسني فحني وعاود تصورنا ... دوزت معاه وقت زويين .. تهلا فيا ولقيتو سخي .. حاجتو ماشي ديالو لدرجة حيدت ليه واحد الخاتم دالنقرة من يدو كان فيه مربع دالنقرى ودرتو فصبعي كنضحك وقلت ليه \n\nصوفيا: غناخد ليك خاد الخاتم .\n\nدتر يدو مور ضهري كيشوف فيا بنضرة حب وقال : هاداك الخاتم ديال الواليد الله يرحمو .. عزيز عليا بزاف .. خوتي عياو فيا نعطيه ليهم ومابغيتش ... الى عجبك خليه عندك حتى تقنعي منو ورجعي ليا .. غير متلفيهش \n\nصوفيا : واخا \n\nانا عجبني يبقى عندي غير حيت ديالو ودايرو فصبعو .. خديتو ليه وخليت ليه غير لاطراس فصبعو ... مشنا فالطومبيل داني لشارع اللي فااسونطر ووقف السيارة نعت ليا بعينيه وقال \n\nزين : هادي هي الدار ... \n\nهزيت عيني من الزاج بانت ليا واحد الدار بربعة الطبقات كبيرة تكون فيها شي 200 متر كاري دو فاصاد وتحتها قهوة كبيرة\n\nصوفيا: هاديك هي القهوى اللي حليتي؟ مافيهاش الشيشة!\n\nزين: لا لتحت فلاكاف اللي كاينة انا لفوق لا \n\nبغيتي طلعي تشوفي الدار؟\n\nصوفيا : خليها لمرة اخرى خفت نتعطل \n\nزين : اللي عجبك .. ندوزو عند واحد صاحبي كيبيع الاتات شوفي بيت النعاس اللي بغيتي .. حيت غنفرجها وبغيتك تكوني حاضرة \n\nرفرفر قلبي بالفرحة وكابغيتش نبين ليه باش ميقولش عليا ملهوفة ... حيت بيه كيوجد ليا ويمكن ناوي يمشي معايا بعيد . درت ليه ختطرو ومشينا لواحد المكازا لبيع الاتات الفخم ودخلنا كندورو ونشوفو .. تعرض لينا مول المحل سلم على زين وقالي \" السلام \" بفمو .. حط يدو على دراع زين وثال بابتسامة \n\n...: مرحبا اخاي زين الدين .. ليك وحشة اصاحبي فين هاد الغبرة!\n\nزين الدين : واهاني منسيتكش بعدا ... ولاهيلا مع مشاغل الدنيا وصافي ... كاين شي فراش شي حاجة يدة عندك ولا والو ههه\n\n...: الله اودي .. الجديد ديما كاين نتا اللي مكاينش .. هي ناوي تستقر هنا ... شفتك باغي تقددا من هنايا \n\nزين الدين : بحال داكشي ... (شاف فيا وابتاسم) وريها نشوفو واش تعجبها شي حاجة\n\nمول المحل : مرحبا .. الله اودي اخاي زين الدين \n\nشديت لزين فيدو وخاشية يدي فالجيب وطلعنا للطابق الاعلى .. فين كاين اتات عرف النوم ... بقيت كندور مع زين الدين وهوا كينعت ليها براسو بقيت من بين النعاس لبيت النعاس حتى وصلت لواحد ابيض منقوش بالذهبي كلاسيكي عندو ناموسية كبيرة مربعة ومفرش بالذهبي بارد وهوا يجرني من جنبي وهمس فودني \n\nزين : هادا تجي فيه النعسة واعرة 😉 تقلبي كي بغيتي \n\nقلبت وجهي كنضحك مقدرتش نشدها وبعدت عليه مشيت جيهت البلاكار كنشوف كي داير زعما معلاباليش بالناموسية كيفاش بغات تكون ... عجبني وعجباتني حتى الطبلة دالمرايا والشكل ديالها ... كان فيه خمسة دالبياسات... ناموسية واحد الطبلة مستطيلة كتجي عند رجليها وماريو كبير و طبلة دالمرايا وبلاكار فيه مجورة معزول بوحدو صغير وطويل .. ستيلو تركي حمقني ... شاف الفرحنة فعيني وقرب مني قالي \n\nزين الدين : عجبك هادا؟\n\nحركت راسي عادي وقلت ليه : مزيان .\n\nوانا فخاطري الى مشراش هادا نهبل ليه وندبا نتحير ههه ... تلفت عيط لصاحبو جا عندو وقال \n\nزين الدين : صافي جمع ليها هادا ... هادا هوا اللي بغات ... تا دوزو ليا على هاد العنوان انا نقيدو ليك \n\nمول المحل : غدا الصباح يكون عندك فالبيت واجد مركب كما كتشوفو هنا \n\nزين الدين : صافي مزيان ... يبقا تيليفون بيناتنا \n\nجبد شيك كتب ليه تمن بيت النعاس وقشعتو قيد ليه 70 000 الف درهم وخرجو عيني .. غيحط عليا 7 دالمليون غير فبيت النعاس!!! خههههه غنطلع عليه بغسيل الفندق .. خرجنا من تما بعد ما خدا الضمان ديال البيت وطلعنا فالسيارة باش يرجعني بحالي .. شدينا الطريق وهوا شاد فيدي .. زعمت وقلت ليه بالضحك \n\nصوفيا : ايوا دابا هانتا شريتي بيت النعاس .. شكون ناوي تنعس فيه؟ \n\nشاف فيا كيضحك وقال : نتي \n\nطلع حاجبي وضحكت عليه : فالمنام ... ياكما حساب ليك انا من هادوك \n\nعقد حجبانو وقال : شكون هادوك؟\n\nصوفيا : راك عارف ... وليتي كتحشي ليا الهضرة بزاف ا زين ... قبيلة الخروج والتعطال فالزنقة دابا بيت النعاس ... ماعرفتك واش كضحك ولا كديرها بصح!\n\nشاف فيها بجدية وقال : واش بصح كتهضري؟ لالا واش بصح!! انا غنتفلا عليك ؟ على قلتهم قنيطرة عامرة بيهم ! \n\nقلبت وجهي للزاج : ايوا منعرف\n\nزين : واش مكتيقيش فيا ؟ واش بنت ليك انا كنتفلى عليك ... الى مكيعجبكش الضحك ديالي منبقاش نضحك معاك صافي \n\nحسيت بيه بحال لا تقلق ولاكن حتى انا تقلقلت ... ماجاوبتوش وحتى هوا سكت وحتى هضرتو والطريقة اللي قلب ليا بيها كلشي وغضب معجباتني .. كملنا الطريق ساكتين حتى وصلنا لمكناس وبالضبط فنفس البلاصة اللي هزني منها وانا نخز صاكي معفرة وبغيت نزل ... شد ليا فيدي ونترتها ونزلت خليتو كيشوف فيا ويعيط ... زدت جوج خلفات ومع الهزة هزيت راسي بان ليا خويا عادل واقف كيدير فيا شي شوفات ديتل القتيلية .. درت بالعرض البطيء عند زين الدين شفتو محرك بالطوموبيل مادا ماجاب وماشافش خويا ... ولاكن عادل عينيه كي موكا ... قشعني فاش نزلت وشافو وعرفو وبقا مصمر مخرج عينيه فيا وانا البولة غنطلقها .. اش نقول ليك واش نعاود ليك ... نقوليه جابني من عند سارة مثلا ... بااينة ! ولد الوقت وغير الى كان حمار غيتيقني ... اش نقول ليه .. هادي اللخرة ليا صافي تشوهت .. داكشي اللي خفت منو طحت فيه \n\nداكشي اللي خفت منو طحت فيه ، بلا منفكر مشيت عندو نيشان وقفت قدامو وقلبي غيسكت حتسة براسي غنسخف ، خرج فيا عينيه تا طرطقو \n\nعادل : شكاديري مع هاداك ؟ منين جااابك هضري؟\n\nبلعت ريقي وقصحك معاه باش نقلب ليه كلشي جاوبتو بعصبية وانا من لداخل غنسخف \n\nصوفيا : مالك كتغوت !!!! اش كااين راه عاد دابا كنت مع سارة وتلاقينا بيه فالطريق وصلها للدار و حطني هنا راه هادي طريقو !!! مالك\n\nكتغوت !\n\nرجع راسو للور وقالي بنرفزة : تحركي للدار ... مكتعيايش من الدوران؟\n\nطلعت حاجبي: سير شوف ليك مشغلة ... انا عااارفة راسي شكندير راه ماشي برهوشة كنرضع صبعي .. كن بغيت الدوران منجلسش فالمحل مع بابا ... كن بعدت وخدمت فبلاصة اخرى ماتعرفوني معاياش كندخل ولامعاياش كنخرج\n\nزدت كنسوط بحال الى انا اللي معايا الحق ومشيت وخليتو واقف متبعني بالعين وراجع برجليه للقهوى ، عرفتو دخلو الشك واخا غوفلت عليه بديك الهضرة ، رجعت للمحل حيت مزال الحال ومزال ما وصل وقت الرجوع للدار ، دخلت لقيت بابا جالس ومشيت عندو بست ليه يديه وجلست حداه \n\nبابا : فين مشيتي؟\n\nرديت عليه كنلهت : اففف ... كنت غير هنا \n\nهااويلي على كنت غير هنا . كن تعرف فين كنت تحش ليا الرجلااااين واليدااااين ههه \n\nبابا : خليتي الحانوت بوحدو وخرجتي!\n\nصوفيا: مكانش يحسابني غنتعطل ، رجعاتيك خيتي لتوب التكشيطة ؟\n\nبابا: جات خداتها\n\nصوفيا: قهراتني بالهضرة فاللخر قالت لك حتى نرجع ... يرجع عليك رموك قولي امين ..تفو .\n\nنضت كنتلف الوقت وخشيت التيليفون فالصاك دايرة ليه فيبرور ، بقيت دور من هنا دور من هنا حتى عيت ورجعات بحالي ، مابغيتش نتلاقى لابخويا ولا بحتى واحد مشيت نيشان كوزينة خربقت تخربيقة كليتها ودخلت بحالي لبسمت بيجامتي ونعست ، يالاه تكيت خرجت تيليفون من الصاك طليت عليه لقيتو غيتفركع بالميساجات والاتصالات من عند زين ، خليتو ... خليه ... خليه يصوني باش ميحسابوش ميتة عليه ويتعفر عليا . ترددت وكنت باغا نتاصل بيه ولاكن فالاخر قرصت يدي وشديتها عندي كنشوف فالتيليفون ... بدا يصوني وانا نهزو ملهوفة باغا نطير ، شهيييق زفيير ... بلاااتي نتنفس باش نقدر نرد عليه .. اففففف .دابا مزيان \n\nصوفيا: الو \n\nزين: ماحشوماش عليك زعما مخلياني كنصوني من الصباح ؟ \n\nصوفيا: اييوا راه كنت مشغولة \n\nزين: مشغولة! مشغولة عليا انا ؟ \n\nصوفيا: شوف ازين ... نقولك اللي كاين ... خويا عادل حصلني نازلة من الطوموبيل وشافك ودار ليا الشوهة فاش مشيتي ... مالقيت مانقول ليه وانا نقول ليه راه ناوي يجي يهضر مع بابا\n\nقلت هاد الكلمة وعوجت فمي للجنب مكمشاه شاداني الضحكة ، جاوبني بصوت بحال معجبوش الحال وتعصب ومابتغيش يبين ليا \n\nزين : راك عارفة اصوفيا المشاكل اللي فيها انا دابا ... كنتي تgولي ليه اي حاجة غير على بيدمن نفك المشكل ديالي \n\nحيت بعيني خرجو : اييه ... علاش لا ... حتى انا ما بززتش عليك شي حاجة .. وماقلتش ليك اجي ... وحتى دابا مكاين حتى مشكل ا زين غنوض دابا عند خويا ونقوليه راه مكاين والو ... نسمع الهضرة ونصبر شهر شهراين وغنرجع كيما كنت .. واول واحد غيجي يخطبني يزوجوني ليه بلا شواري ... الله يسهل الامور ازين وضرب على نمرتي \n\nقطهت عليه وطفيت التيليفون وجلست ... حسيت بالشمتة ... حسيت بشي حاجة ضراتني... حتى الطريقة باش قالها ليا كانت فشكل ... مارضيتش وتمنيت كن مت وماقلتش ليه ديك الكدبة ... طيحت من قيمتي وحسيت براسي بحال الى كنعرض عليه راسي ... رخست راسي وقلت ليه اجي خطبني غير بالفن .. تقول مكاين اللي يقبل عليا ، مترضييييتش وجلست كنبكي غير بوحدي حتى عييت وطحت نعست . فقت الصباح كما ديما ... تفكرت شنو وقع لبارح وزدت كرهت راسي ... مالي لاسقة فيه ... واها نكون كنموت عليه ماخصنيش نبين ليه ... شحال وان نبان عليه ونفوح عليه بالخطاب وناشرة زيني فالاخر بينت ليه لاسقاه ... غيقول غير كدوب وشوف كي لاسقة فيا . \n\nمشيت للخدمة وخليت تيليفون فالدار ... مابغيت لا نهضر ولانسمع ... اصلا مكاين اللي يعيط ليا ... جلست فالحانوت ساهيا ... مكانت عندي كانة ... لابسة واحد الكسوة طويلة حكلة سامبل نص كم وايفازي عندها فتحة فالجنب حتى للركبة وشادة شعري مخربق فالسما ، دوزت نص نهار دالصباح تما حتى للضهر وخرج بابا رجع للدار يتغدى .. عيا فيا مابغيتش وسيفطت على سوندويش من برى ... كلشي مشا يتغدى بقيت غير انا مهبطة راسي على واحد الكتاب كنقيد فيه ... حسيت بخيال داخل وانا نهز راسي ... شفت زين وهوا جاي جسختي معصب وكيشوف فيا ... ضربت الطبلة وقلبت وجهي ومشيت جيهت التواب كنقاد درت راسي مكنعرفوش وماحاملاهش يجي حتى حيت بيه جرني من يدي بالجهد دورني عندو \n\nزين : انا كنعيط ونتي طافية عليا تيليفون\n\nدرت عندو ومترت يدي وخرجت عيني كنزعف وخايفة يسمعني شي واحد \n\nصوفيا: بعد مني ... مكنعرفكش ماتجيش تشوهمي فالمحل دبابا ... شوهتيني مع خويا بقا ليك بابا حتى هوا خاصك تشوهني معاه \n\nعاود جرني بالجهد وقال : مكنتفلاش اصوفيا ... خرجي من هنا نهضر معاك \n\nصوفيا :( نترت يدي) ماعندي فاش نهضر معاك ... سير عند مراتك و ولدك عطيني تيساع .\n\nرجعت للتواب كنحط ونهز ماعرافة اش كندير ... وجهي رجع حمر والقراسة تحلاتو وشعري دلا للنب وانا مقنتة كنداقع معاه .. فين ما بغي نتحرك كيدويد يقنت بيد وحدة وسط الرولوات ديال التواب ويخرج فيا عينيه بعصبية كيشرح ليا بوسكة لاخر\n\nزين: مخليتينيش نكمل هضرتي مالكي هاكا ؟؟؟ علاش كتقطعي عليا وتخليني كنقلب منيين نجبدك مالكي تبرهشتي \n\nصوفيا: خرجت فيه عيني) راك نتا اللي شرفتي وكنجيك برهوشة ... وزايدون انا ملايقاش ليك ونتا ملايقش ليا .. غير معرفت كفاش حتى قبلت بهاد العلاقة ودابا بعد مني مديرش ليا المشاكل الله يرحم باك \n\nزطم على سنانو والفوار خارج من ودنيه واتا كندافع معاه بيدي ويرجع يدفعني غلى ضهري \n\nزين: مكااايناااش هاد الهضرة ... نهار الاول تافقنا بجوج نديرو علاقة ومكاينش شي حاجة سميتها نتفارقو سمعتي ... \n\nدفعتو من صدرو: حيد يديك عليا غيدخل بابا ولا خويا ..خرج بعد مني \n\nدفعني مع الرولوات وتخشا فيا مكتف ليا يديا للور وبقوة باسني من فمي شركو ليا كامل وكيهضر \n\nزين:: خليهم يجيو يشوفونا باش يعرفو ديالمن نتي ويزوجوك ليا بزز منك ... \n\nهربت وجهي كنغوت بصمت : واسيرر غتجبد المشاكل ... \n\nرجع كيبوس فيا : بغيت هاد المشاكل .. باش عمرك تفكري تهربي مني ... \n\nدفعتو بقوة وهربت من قدامو كنقيس فمي \n\nصوفيا: خرج ازين عافك ... خرج بابا دابا وهوا جا \n\nزين : غنتسناك برى .. الى مخرجتيش غنرجع ليك \n\nصوفيا: خرج دابا \n\nرجع عندي شد ليا عنقي وجرني باسني فمي بزز وقال \n\nزين : هانا برى \n\nمشا خلاني واقفة كنلهت .. الخلعة من شي واحد لا يدخل يحصلنا والسخفة ديال الدفيع والخبيط معاه باش يبعد مني ... بلا البوسا ... عجباتني ... يعطيني العافية على هاد الهضرة ... زعم ولد الحرام .. ولاكن انا اللي ضسرتو .. ايوا كما ضسرتك والله تا نربيك غير بلاتي على والديك \n\n\n\n\n\nجلست كنحلف ونقاد شعري حتى رجعات وحدة من البنات وانا نوض هزيت صاكي و خرجت .. شفت مزيان عنداك يكون حاضيني من شي بلاصة ساعة مابانش ليا ... ركبت فطاكسي بالزربة وغادية كنشوف مورايا عنداك يكون تابعني ... وصلت للدار لحت ليهم السلام ومشيت نيشان هزيت سطولاتي دالحمام وخرجت مابغيتش نشوفو ولا يلقاني ولا نجلس حدا مانا تنفخ ليا راسي بالنكير ... منها نكسل عضامي ومانبقاش فالدار ومنها نبدل الجو شوية راه شحال هادي مبدلتو \n\nيتبع"
  },
  {
    "id": "3",
    "title": "أحببته أبيض الشعر الجزء الرابع",
    "desc": "\nفركاااااا ضربت بحال الى عمرني شفت الحمام .. خرجت فواحد البينوار ابيض حد \nالركبة بحال الى خارجة من الفران ، جلست دهن ونطلي ها الطالك فالمناطق \nالحساسة ها الكريمات على اللحم ها السيروم للشعر ها الزيت مرطب للوجه يبرد \nليا سخونية والحمورية ... لبست شورط يباردور درت عليهم جلابة وهبطت شعري \nلقدام لويت عليه فوطة وخرجت بسطولاتي كنجر مشايتي ومنين مادزت نسمع فالنgان\n ، وصلت تا لحومتي وقلبت الدورة بشوية عليا حتى حسيت بشي يد جراتني ولقيتني\n فواحد القنت معنقة سطولاتي قدام زين وهوا مخرج عينيه كيلهت ومعصب ودوك \nالحجبان طالعين فالسماء \n\nزين : هادي هي هانا غنجي ... تخليني كنتسنى \n\nنترت يدي بالزعفة وبجقت بحال دوك المصريات فاش كيبداو يتعوجو \n\nصوفيا : شباغي؟\n\nجرني : كفاش شباغي؟ راه درت معاك زعما \n\nنترت يدي وتميت غادية : حيد ... مكنعرفكش ... اللي كايبغي شي حد كيقصد الباب ... ماشي ينقز من السراجم \n\nجرني رجعني لبلاصتي: اجي نهضرو وديك الساعة نتفاهمو \n\nصوفيا : حومتي هادي ... مابغيت شبوهات ماشي يجي شي واحد يبغي يخطبني ويسول عليا يقولو ليه كضل مقنتة فالقنات ... حيد عليا \n\nقصحت معاه ماخليتش ليه فورصة واخا عيا يجر فيا .. مشيت بالزربة وخليتو .. \nطلعت بحالي للدار وجلست سخفانة وعقلي معلق معاه ... يخ علاااش كنحن فيه \nعلاااش ... هانا عاوتاني حنيت فيه وبقا فيا ... نضت نتلف فواحد الكيكة حسن \nمانبقى جالسة نبكي عليه ، حسيت شوية بالراحة مللي رجع تابعني ... حسن \nمانبقى انا اللي تابعاه ونمرض فصحتي وفعقلي ... على الاقل كنقول راه لاسقني\n وغير نحل التيليفون نلقاه معيط ليا ... ماشي بحال نبقى نفكر وهوا معفر \nعليا .. انا نجر وهوا يجر . صايبت واحد الكيكة على كانتي والمعنويات طالعين\n ليا ... نكدب الى قلت مكنبغيهش .. كنحماق عليه ... ومرتاحة دابا ... ولاكن\n فاش كنشوفو غيضيع من بين يديا تما فين كينوضو عليا المحاسيس و نبدى نتقلب \nونحماق ونتسطى كما كنت قبل .. كنبات كنبكي وعلى والو نهبطهم حجر وتضلام \nالدنيا فعينيا .\n\nحطيت ديك الحلوى لكاسكروط و قطعتها وجلسنا كليناها في حب و هناء ... مشيت \nجلست حدى التلفازة كنتفرج وهزيت تيليفوني شعلتو و انا لقاه معيط 70 مرة حتى\n بلوكة ليا التيليفون ... شفت تيليفوني تسطى !! وييلي مالو تبلوكة مابقا \nبغا يدخل لمساجات ولا مكالمات ... جلست كنحماق معاه باش يتسرح مابغاش ... \nعصبني تا بغيت نضربو مع الارض فاللخر نضت لبست جلابتي وجمعت شعري الناعم \nونزلت عند اقرب مول تيليفونات حدانا عطيتو ليه ... شافو وبدا يضحك على ديك \n70 ابيل اللي طالعة وقالي \n\nمول التيليفونات : خههه وزير الداخيلية ومكتجيهش 70 ابيل اللي جاياك نتي \n\nصوفيا : ايوا اللهم زدني تواضعا ... 70 ابيل و15 مسج الله يخليك ... واش غيتصايب!\n\nمول تيليفونات : غنفلاشيه \n\nصوفيا : فلاشيه فلاشيه... عالله يخدم مافيا اللي يشري تيليفون . \n\nيالاه دار فيه يدو وهوا يبدا يصوني .. كيتسمع غير السونيط اما لافيشور \nمبلوكيا ... المساجات والتصاور داخلين خارجين غير بوحدهم التيليفون تسطا ..\n جاتني الضحكة وقلت ليه \n\nصوفيا : حيد ليه الباتري ... راه مول سبعين ابيل اللي كيعيط \n\nمول التيليفونات : ايوا سعداتك الاللة .. الله يجيب لينا تا حنا اللي يخسر علينا واخا غا 4 دالميساجات \n\n. صوفيا : علاه اتصالات مكتفكركش؟؟+!! ايوا الله يجيب ليك شي بواط فوكال \n\nوقفت تسنيتو حتى فلاشاه ليا ... حسيت بركابيا تفلاشاو بالوقيف ... احح الحب\n ومايدر .. ماباغاش نجاوب وفنفس الوقت ماصابراش على تيليفوني اللي تبلوكا \n... واخا نعرف نشوف غير سميت زين طالعة عندي .. المهم دايرين فبالو ، رجع \nليا تيليفوني صحيح فصيح .. شديتو ومشيت بحالي ... راجعة فالطريق وهوا يعيط \nليا زين عاوتاني .. فكرت نجاوب ولالا ؟ لالا نجاوب .. الى زدت فيه غيمشي \nيقلب عليا فخطرة ونجيبها فراسي . . . ايوا هاكا وهاكا منقصحش ومانرطبش\n\n\nجاوبت منفخة : الو \n\nزين : قولي ليا ماتبقاش تعيط ليا وصافي مغنبقاش مصدعك بلا مطفي التيليفون وديري فعايل البراهش \n\nصوفيا: نتا اللي ...تييت تييت تييت \n\nقطع عليا😦 ناري قطع عليا ... صافي هانا جبتها فراسي ... ناااري قطع !!\n\nالطريقة باش هضر معايا كانت معصبة بحال الى طلع ليه الزعاف مني .. صدمني ! \nوعلاش معيط مللي غيقول ليا هاد جوج كلمات ويقطع ... اففف ، تقلبات عليا \nالعشية وكحلات عليا ... قلبي تقبط وكي ندير دابا ... منقدرش نمشي نهضر \nمعاها وعزت نفسي مابتسمح لي و مغاديش يعاود يرجع ... قطعت الخبل بيديا \nوبالتفرعين اللي فيا .. واخا حتى الى مشيت عندو برجليا غادي يهز خنافرو \nويتكبر عليا ... شنو ندير دابا وانا اللي وحلت راسي بيديا ، جاتني البكية \n... تلفت حتى على الدار ... ماعرفت منين ندوز حتى الطريق مابقيت عرفت فين \nهيا غير غادية كنخمم ودايخة بوحدي .. اللي شافني يسحاب ليه تسطيت ، وصلت \nلدارنا ماعرفت حتى منين دزت .. هقلي ما معاياش ، طلعت لقيت عندنا الضياف ، \nخالتي ورجالها وبنتها ، وقفاتني ماما فالباب باش ندخل نسلم عليه وانا مدور \nفيها بلا منحس \n\nصوفيا : مافياش .. ماباغا نهضر مع حد مايهضر معايا حد \n\nزدت وخليتيها مصدومة ، دخلت لبيتي سديت عليا وجلست نبكي حتى طاب قلبي وطابو\n عينيا ، عييت نخمم وهقلي كيقول ليا ... صاافي نساي شي حاجة سميتها زين \nالدين ، منقدرش نساه .. منقدرش وحتى كفاش هضر معايا بقا فيا الحال . بقيت \nمخشية فالبيت مابغيتش نخرج بمرة ... عياو فيا نخرج ننعشى قلت ليهم مريضة ، \nماباغا نشوف حتى واحد ولا نسمع لشي واحد ... صمت ديك الليلة ماكليت ماشربت \n... بقيت هاكاك حتى صبح الحال .. حليت عيني وبقيت ففراشي مانضتش \n\n. دخلات عندي ماما طلات عليا قلت ليها وجع الدم وجاتني مخربقة هاد الشهر ..\n باش متهولش عليا ... خلاتني حيت عارفاني فاش كتجيني مكنحمل نشوف حتى شي \nكمارة ... مخرجتش النهار كامل ... وحتى زين الدين معيطش النهار كامل ... \nزيد مهار على نهار رجعو يوماين .. من مور يوماين ولات ربعيام .. حتى دارت \nالسيمانة ... كنمشي ونجي فالدار مكنضحك ما والو . . . حتى الهضرة نقصات \nعندي ... مع جوايه المغرب جالسة ساعيا فالتلفازة كنتفرج وهي دخل ماما من \nالزنقة وجات نيشان جلسات حدايا وبدات تسوط .. بقات ساكتة شحال وهي تقول \n\nماما: ايوا راه جاو فيك الخطاب \n\nبلا مندور قلت ليها : ماخصنيش \n\nماما : زاش عرفتي شكون بعد؟\n\nصوفيا : يكون يكون حتى البندير ماخصنيش بيه \n\nماما : حتى يانا داكشي اللي قلت ليهم ... عرفتك ماتبغيش .. واصلا مزوج وعندو ولد شفت \n\nفيها مخرجة عيني : شكون هادا!!!\n\nماما : خال سارة ، عاد دابا خرجت من تما .. قالت ليا راه هضر معاها خالها \nعليك ... ايوا قلت ليها لا ميصلاحش .. حتى خوك مابغاش... السيد مزوج و والد\n .. وانا بنتي عزبة ماعندها مادير بالضرة \n\nصوفيا : ايييه زيدي ... كنلي كملي (نضت وقفت )ومعاااامن تشاورتوووو؟ \nهااا؟؟؟ سولتوووني؟ قلت ليكم لاااا . واش اناااااا قلت ليكم لاااااا ... \nشدااااك تقولي ليها لا ... وداك التور اش دخلو فياااا اللي يزوجني لمن بغا \nويقول اه لمن بغاا!!! نهار بغا يتزوج تشواور معانا!!!!! \n\nبقات ماما مخرجة عينيها مافهمات فيا والو \n\nماما: ياك عاد دابا قلتي ماخصكش !!! \n\nصوفيا : واش بغيييتي نبقا بااايرة حدااااك!!!! نخدم على عيالات ولاادك فاخر\n ياااامي ... يكون مزوج ولا مطلق انااا قاااابلة بيه خليييوه ماتقولوش ليه \nلاااا \n\nماما : بعصبية ) نتي ياااااا اما تسطيتي .يا أما دايز فيك السحور \n\nصوفيا : لاواه مجربين فيا دوا القمل .... وانا تسطيييت ... واش شغلكووم فيا\n هنننننهنننن اهىءاهىءاهىء داااابا عيطي ليها قوليليها باغييين وقااابلين \n\nماما : واش خرج ليك العقل!!! السيد مزوج غيزيد فوق المرى !!! واش تقاداو الرجال \n\nصوفيا : واتقاااداو واتقادااااو العادااااو عيطي ليها قبل متعلمهم \n\nناضت وقفات دارت يديها على جنابها وخرجات فيا عينيها \n\nماما : راه طييييري ولا تنزلي مكاااااينش الزوااج بواحد مزوج ... علا اخر \nياااامك !!!! وكبير عليك .... نتي وااااقيلا دايرين ليك شي سحووور\n\n\nتعصبت .. بصح تعصبت حيت شحال وانا كنجري ونجاري ونتسنى فيه يجي يخطبني .. \nنهار جا رجعاتو ماما من الطريق قبل ما يوصل للباب .. مارتش نتزايد معاها \nفالهضرة خصوصا فاش ناضت وقفات ليا وقصحات معايا ، دخلت لبيتي وسديت عليا \nوتلاحيت كنبكي حتى تكرعت بالبكا ... شوية سمعت تيليفون كيصوني ونضت مهزوزة \nحاسة بيه غايكون هوا ، هزيتو لقيت سميتو \" زين بب\" جاوبت وانا كنبكي \nماقادراش نخبي شعوري ، سمعت صوتو حتى هوا بحال الى مصدوم وماراضيش \n\nزين : حبيبة .. توحشتك \n\nصوفيا : الصمت \n\nزاد كمل عليا ... سيمانة ماعيط ليا .. بقيت ساكتة كنتنخصص وكنسمع ليه \n\nزين : هضرت مع سارة عليك ، عجبها الحال وعيطات لماماك مشات عندها هضرات \nمعاها ... ودابا عيطات ليا سارة قالت ليا مكاين والو من داكشي .. واش نتي \nاللي مابغيتيش \n\nصوفيا: بالدموع ) ماشي انا ا زين ... ماشي انا ... راه دارنا ماغايبغيوش ... حيت مزوج وعندك ولد \n\nزين : وشنو فيها ... العيب الى قلقتك ولا حرمتك من شي حاجة ... عارفاني \nكنبغيك وكنتسطى عليك ... ومنقدرش ندير شي حاجة اللي تخليك تقلقي ولا تغضبي \n\nصوفيا : صافي طلقها ونتزوجو \n\nزين : راه 10 دالمليون اللي غاتاخد بااردة ... كرهاتني فالزواج ونزيد \nنعطيها تعويض ! ومن فوق هادشي خوات الدار خلات ليا غير الحيوط ومشات ! \n\nصوفيا : وشنو نديرو ؟\n\nزين : انا غنهضر مع باك نيشان ... عطيني نمرتو \n\nصوفيا : واخا \n\nعطيتو نمرة دبابا وقطعت معاه .. بقا عندي الأمل فبابا ... الى مابغاش \nغتكحال عيشتي . بقيت سادة عليا لا ماكلة لاشراب .. وحتى ماما مادارتش بيا \nكاع ... بالليل سمعتها كدق عليا وهليتعا ما بغيتش نوض عندها .. حلات الباب \nلقاتني ملوية فواحد ليزار كي الميت حتر راسي ما كيبانش \n\nماما : نوضي تعشاي \n\nصوفيا : مابغيتش \n\nماما: نوضي واش حماقيتي .. كديري هادشي على واحد مزوج \n\nصوفيا : اش جاب العشاء للزواج! مافيا اللي يتعشا \n\nماما : وا نوووضي نعلي الشيطااان ... راك غزالة شهوة منك 100 واحد يتمنام اش بغيتي بواحد مزوج ... يجيك منو فير الصدع والمشاكل \n\nصوفيا : خليييني ... بغيتو واخا يكون مزوج 4 ... شتي دابا غير عولي نتزوج \n.. هنا غنبقى حتى نشرف انا ونتي ومتعاوديش تجيبي ليا شي واحد ولا غنطج من \nهاد الدار ماتعرفيني فين زدت .. مال هادوك اللي مزوجين السواعدة و واخدينهم\n هما الثالتات والرابعة حسن مني!!! ...\n\n\nهادا بخيرو وخميرو حسن كاع من هادوك اللي باقيين بلا زواج . \n\nنفخات على وجهي وخرجات خلاني كنهضر بوحدي ... رجعت تلويت فالكاشة .. \nغنعتاكف فهاد البيت .. وغندير اضراب على الطعام ..يا أما يزوجوني بزين \nالدين ولا نموت ليهم هنا . \n\nبقيت هاكاك .. ماخرجت ماتحركت .. حسيت براسي جاني الجوع وانا والجوع \nماعمرنا تافقنا ... نضت شفت الساعة لقيتها 1 دالليل .. خرجت من البيت وسط \nالضلام كنتسلت جيهت الكوزينة .. طليت على الصالون بان ليا خويا عاطي وجهو \nللحيط وكيهضر فالتليفون بشوية ... يعلم الله علامن كاكيدب .. كوراه جالس \nعلى شي وحدة عندنا فيلا وبا عندو كاط كاط وانا عندي ميرسيديس وخوتي فالخارج\n ... وخدام عليها بالحب والغرام وهوا ولد الحرام كل مرة نحصلو جالس مع وحدة\n فشكل فشي قهوة ، وصلت للكوزينة كنقلب واش خلاو ليا ماناكل ساعة والو . \nالريح داز من هنا ... غسلات كلشي حتى قطرة دالمرقة ماخلاتها ليا ! زعما \nراني غضبانة خاص يخليو ليا حقي ... على عائلة كي دايرة ، حليت التلاجة جبدت\n واحد القرعة دالشكلاط وشديت طرف دالخبز .. بغيت نقول نص خبزة ودهنتها \nوتهزيت واحد الكاروطونة دالحليب تحت باطي ورجعت قاطعة الحس شادة الخبز فيدي\n ومعنقة الكارطونة ... دزت حدى البيت دبابا وماما وانا نشوف الضوء مزال \nشاعل .. قلت نشوف شنو كايقولو باينة الهضرة عليا وماتكون غير عليا ، حطيت \nودني كنسمع ولقيتهم نيت داويين فيا ... بقيت مزاحمة مع الباب ومعصرة باش \nنسمع كلشي وانا نسمع بابا كايقول \n\nبابا: ايوا هضر معايا هاد النهار ... قالك يسكنها بوحدها ... ومايخصها خير \nمعاه ... وكيحلف ويعاود ... قالي تسكن فقنيطرة وعاود ليا المشاكل اللي عندو\n مع المرى وباغي يطلقها \n\nماما: ايوا قوليه سير حتى طلق واجي \n\nبابا : داكشي اللي قلت ليه ... قالي هوا غيطلق ويقدر الطلاق يطول وباغي يبدى مع صوفيا \n\nماما: انا هاااد بنت الحرام مانكون غير هي اللي كلات مخو \n\nبابا : هء ... باااينة ... راه تكون هضرات معاه وطمعاتو وقالت ليه قابلة \nداكشي باش جا ... شفتي هاد البنات ديال اليوم ... مافهمتش اش بغاو ! خلات \nالعزارة ومشات لواحد مزوج . \n\nماما: عنداااك تكون هي اللي قالت ليه طلق المرى .. والله حتى نعلقها \n\nبابا: هوا قالي باللي المرى راها فدار باها ديما جالسة عندهم ... وقاااليا \nماشي على قبل صوفيا ولاكن راه هوا اصلا باغي يطلقها ... ولاكن مزال غنسول \nونشوف .. الى كانت هي اللي قالت ليه طلقعا واجي تزوجني هاداك هوا النهار \nاللخر ليها ... اما الى كان عندو المشاكل مع المرى وكان باغي يتفك منها \nوبغا صوفيا منزيدو غير الخير \n\nماما: بحدة ) كفاش ماتزيدو غير الخير!! واش البنت باقا عزبة وعطا الله تللي يتمناها ونعطيوها حنا لواحد مزوج ومطلق وعندو الولد !!! \n\nاوييييييلي وحدييي شكووون قالكم انا عزباااا راه انااااا فاااايت فيا \nالفووووت جيبوه يسترني راه غنشوهكم ... و مااعزباش غير خليوني نتزوح بيه \nولا ندريها ليكم على قد فمكم . تفقصت وتغددت وانا لاسقة عند الباب عاضة \nفداك شدق دالخبز حتى لقيت راسي طايحة على طولي .. الحليب فجهة وخبزي \nبالشكلاط فجهة وانا مرمية عند رجلين بابا اللي كيشوف فيا مصدوم .. هزيت \nراسي لقيت ماما مخرجة فيا عينيها واقفة شادة فالباب ..\n\n\nنضت بالزربة لقطت خبزي وحليبي وبغيت نخرج وهي تشدني ماما من يدي وكتقرص فيا \n\nماما: اجي لهنا .. باغا تسمعي .. واجلسي تسمعي نيشان \n\nدفعاتني لداخل وسدات الباب وانا حشمانة مارضيييتش . لالا ماشي مارضيتش.. كن\n خريت وماخصلتش هاد الحصلة ماتمناها لعدوك .. تخيل يتحل الباب ونتا كتسنط \nعلى مك وباك حتى لقا راسك لداخل بين الرجلين ! لالا خايبة وبزااف ... جلست \nحشمانة والحشمة زيراتني حتى بغيت نبكي .. اللولة ماحملتش علاش يحصلوني \nطالقة ودني والثانية كرخت الاضراب على الطعام .. ماشي قد الاضراب اش داني \nليه !! هادي هي غضبانة ! وماباغاش نتعشى ونايضة باللي للكوزينة كي الشفار \n... حصلت قطي بخبزي فيدي والحليب جاب الله مجيتش عليه يتفردكَ كامل ، تمجع \nعليا الاحراج وسكت بحال حصلوني كنسرق .. لا راه كنسرق بصح ... سارقة الخبز \nوالحليب وفمي عامر حشمت حتى نمضغ .. سرطتها هاكا حسيت بيها هابطة مع سنسور \nضهري كتشطح . \n\nماما: جلسي ... هانا غنمشي لطواليط ونجي نتفاهم معاك \n\nمشات وبقيت جالسة ماقدارش نهز الراس ... جامعة رجلي ومخبية الاكل الليلي ..\n حتى بابا بقا ساكت ماهضرش .. شوية دخلات ماما كتهبط فالبيجامة وتقاد ... \nوسدات الباب ووقفات قدامي مخرجة فيا عينيها \n\nماما: كتعرفيه ؟\n\nحركت راسي بالنفي\n\nماما: بتعجب ) مكتعرفيهش!!!! بااااز غير جا ولسق عليك .. ونتي حتى نتي سبحان الله طاح حبك عليه \n\nحشمت ... حشماتني .. علاش كتهضر معتيا فالحب علاااش .. علاش كتهضر معايا \nقدام بابا هاكا .. ماكرهتش نقول ليها هادشي فالوجه ولاكن عندها الزهر حدانا\n بابا اما كن نضت نطرطق فييها عيني ونقول ليها فردااااااااكت الرمانة مع \nزين الدين .. دابا يا أنا تزوحيني ليه ولا نفضحكم . حسيت بتسرفيقة هبطات \nعليا فيقاتني ... لالا ماتسرفقتش غير كنت كنتخيل . \n\nماما: كيفاش ماكتعرفيهش ؟ وعلاش هاداك بالضبط \n\nبابا: ششش ... خليها تهضر .. نعرفو شنو كاين ... هضر ابنتي ..راه بغينا ليك\n غير الخير ... قولي لينا الصراحة وشنو بينك وبين داك السيد \n\nبقيت ساكتة شحال وانا نطق كنفيبري كي نوكيا بيل \n\nصوفيا : هوا شافني فالعرس د عماد .. عمرو هضر معايا حتى لواحد النهار قالي \nبغا يهضر مع با .. سولتو وقالي باغي ... باغي ... (بلعت ريقي) باغي \n\nماما: باغي يبغبغ .. بغبغاء ! \n\nصوفيا: باغي يتزوج بيا \n\nبابا: ايوا .. زيدي كملي \n\nصوفيا: قالي مزوج وعندو ولد و .و .ووو .. ووو يطلق \n\nماما: ماتكوني غير نتي اللي بغيتي تفرقيه على مرتو \n\nشفت فيها باغا نبكي وكنحلف: والله ... \n\nماما: بحدة ) سكتيييي ... بان ليك غير الراجل مزوج مشيتي عندو ... على قلت \nالرجال !!! هااا... بان ليك غير هاداك ؟ كبر منك وبولادو وتركيتو باغا دخلي\n عليهم نتي كي الفياضان ... راه غادي يتزوجك ويجيب عليك المرى بحااال اللي \nبغا يدير دابا على مرتو \n\nبابا: واش بغيتيه؟\n\nشفت فيه بنص كنحرك راسي بالايجاب وخايفة .. ماحسيت غير بالصندالة جات فيا ارض جو الطول فالعرض طبعات ليا وجهي \n\nماما: ينعل وااااالديك ... بلا حشمة بلا حيا ... \n\nماهليتهاش تكمل ونضت كنهرنط كي الحمار ونبكي وخرجت فيهم طول وعرض وكنحك فالدقة اللي عطاتني .. خبزي وحليبي فيدي وكشاكشي خارجة .\n\nصوفيا : ياااا اما نتزوج بييه ولا نتااااااحر ... نتاااااحر مااااع ونتهنا \n.. شنووو فيها راااهم مزوجين 10 وانا مااااالغيت حتى وااااحد يا أما زين \nالدين ولا بلاااااش ... شي نهار تلقاوني ميتة \n\nخرجت خليت ماما خالة فمها وبا شاد فراسو \n\nماما: زين الدين يا بنت الحرام ... زنزن يااامك يا قليلت الترابي\n\n\nسدو ليا الشهية .. الله ياخد فيهم الحق .. سديت عليا فبيتي وربعيت رجلي \nكنخمم .. بدا التيليفون كيصوني ليا .. جريت عندو هزيت وانا محنية على ركابي\n مزال حتى ماقدايت الجلسة جاوبت \n\nصوفيا : الو \n\nزين : الو حبي ... \n\nحبي!! ها العار راه اللي فيا كافيني متكملش عليا حتى نتا مافيا اللي يتحاب \nوهادشي مراصيش ومزاكل ونزيد نغرق كتر ما انا غارقة ... صبر حتى نتلاسقو \nوارا ما نتحابو اهىء اهىءاهىءاهىء \n\nصوفيا : وي زين ؟ \n\nزين : هضرت مع باباك .. قالها ليك ؟\n\nصوفيا: اه ... مابغاوش .. خاصك طلق مرتك هي اللولة \n\nزين : غنعاود نهضر معاه ... هضرت مع خوتي كاملين عارفين\n\nصوفيا : مرتك عرفات؟\n\nزين : لا حتى واحد ما غيقولها ليها ... داكشي بيناتنا واصلا هما مابغيينهاش\n تعرف وباغين نعاود نتزوج مرة اخرى ... خصوصا فاش قلت ليهم عليك بغاوك وغدا\n غتجي ختي الكبيرة وخواتاتي لخرين عندكم للدار باش يهضرو مع ماماك ... وانا\n غنعاود نعيط لباك نهضر معاه \n\nصوفيا: وشنو فيها الى عرفات مرتك دابا ؟\n\nزين : لا مابغيتهاش تعرف ... ماتعرفي شنو يقول ليها راسها .. خلي حتى \nنتزوجو بعدا ... بغيتها تشلل فاش تعرف .. اما دابا تقدر دير شي حاجة ماشي \nهي هاديك \n\nصوفيا : وعنداك شي واحد يوصلها ليها \n\nزين : مكاينش اللي غيوصلها ليها ... واش حنا براهش! خوتي كبار بعقلهم ماشي \nديال هادشي وزايدون هما بغاوك ليا وكيدفعوني نتزوج .. واصلا ماباغينهاش \nتعرف حتى نديك لداري وضرب راسها ديك الساعة مع الحيط ... الى كانت كتسنى \nنمشي نرغبها كما موالفة انا غنوريها الرغيب كي داير \n\nصوفيا : والة مابغاوش دارنا \n\nزين : ان شاء الله غايبغيو ... قبلي غير نتي ... وعائلتي غدا غايجيو عندكم وباباك على حسابي \n\nصوفيا: واخا ... شوووف .. عنداك تخستب ليك راسك لاسقة فيك ! ولا بغيت نطلق على مرتك !\n\nزين: ههه سيري تنعسي سيري ... غتبدتي ديري ليا فيها عزت نفسي عاوتاني \n\nصوفيا : سير سير \n\nقطعت عليه شادة الضحكة ... سرحت كنخلم عاوتاني حتى طاحت عيني على الخبز وانا نمشي ليه ... كليتو وكنفكر فغدا شنو غيوقع .\n\n\nصباح نضت معبسة ... ماما محسوسة مني وبابا مكاينش مشا للمحل .. دخلت عندها \nللكوزينة شفتها قالبة وجها .. هزيت البلاطو ديال الفطور واتا نقول ليها \n\nصوفيا: راه جايين عندنا الضياف فلعشية \n\nطلعات حاجبها وقالت : شكون؟\n\nمشيت كنهضر : خوت زين الدين \n\nعقدات حجبانها بغات تاكلني وقالت : راه واخا تجي مو من القبر مكاااين زوااااج ... طيري ولا نزلي \n\nمهضرتش معاها وخليتها بدات تنكر تنكر تنكر وانا ساكتة ... مشيت للكوزينة \nوجدت واحد جوج كيكات وشنيك و بغرير والحرشة وهي غادية جايا حدايا كتشوف فيا\n كنطيب ودور فراسها ... دخل خويا للكوزينة ومشا ليا للحلوى يالا هز الموس \nوانا نوقف عليه كي عزارين \n\nصوفيا : سير حيد لهيه... من الصباح واتا محنية باش تجي نتا تاكل ! ..هادشي ماشي ليك \n\nدخلات ماما عندي سخونة : خليييه .. رزق باه ماشي نتي اللي جايباه \n\nصوفيا : يمشي يعطيني التيساع ... ماغنعطيهش \n\nهزيت الحلوى سديت عليها فالفران ... مشات ليها ماما بغات تقطع منها وانا \nنصعر وهي ترجع اللور كتسب فيا مخلاتش ليا .. المهم ماقرباتش للحلوى .. بقيت\n جالسة فالكوزينة ماخرجتش .. عساسة على حلوياتي اللي غنحط للناس فاش يدخلو\n\n\nبقيت عساسة على واحد الكرسي فالباب دالكوزينة وكنقي فكاوكاو باش نحمرو \nونكورو مع الشكلاط ... اللي دخل كنوض معاه واخا يكون داخل يشرب ... فيا \nالبولة وحابساها خفت نخرج ونرجع لقا البرد كيسوط فالطاوات ... شنو ندير \nنبقا هارجة داخلة بكيكاتي خايفة عليهم! شفت حتى عييت ونضت هزيتهم بتلاثة \nدخلتهم لبيت النعاس حطيتهم مغطيين .. وحدة عادية بالشكلاط و وحدة فالتفاح \nواللوز والكركاع والتمر من لفوق معسلة و وحدة بديسير بارد ... انا ومشهية \nندوق وجامعة يدي عندي . رجعت للكوزينة كملت على داك الكاوكاو ودرت ليه \nالشكلاط حطيتو فكويغطات يبرد فالثلاجة ومشيت لبست جلابتي نيشان لواحد \nباتيسري شريت ليكاطو سواري من فلووووووسي ... حتى واحد ماعطاني شي ريال \nكلشي خرج من جيبي ... ها بيتبان ها لحلوى ها الكاطو .. كنوجد ونقول شي \nماوجدتو . دخلت داكشي كامل لبيتي وماما كسايقة ليا خبار اش كندير ... \nكتشوفني غير كنعجن ونخبز وتخنزر فيا بحال الى سارقة ليها راجلها ليها ! \nدخلت للدوج بالزربة خويت عليا الماء ولبست بيجامة نقية فاغوز وجمعت شعري \nعادي ومشيت جبدت عينيا بالقلام كحل وريسيل ودرت ريحة . سمعت الدقان ونضت \nكنجري خبيت ماما فالكوزيتة كتعمر اتاي وتصايب القهوى .. واخا هاكاك مارضاتش\n تبقى جالسة ماتحط والو للناس وهي ديجا مناسبة معاهم .. بزز منها ابتاسمات \nواخا مكراهتش تقجني ، فتحت الباب وبداو يدخلو وحدة مور وحدة ! وناري واش \nهاد زين الدين مسيفطهم يخطبو ولا يتبراو مني! خمسة دالعيالات تبارك الله كل\n وحدة تقول ليا ماعرفتي والو فالطول والعرض ! استقبلتهم فالصالة وجلست \nمعاهم دايرة فيها مافراسي والو زعما .. كنضحك ونهضر عادي ودايرة فيها متبتة\n ومرزنة وناشرة زيني ... ماكرهتش كن كانت قدامي شي مرايا نشوف راسي كيفاش \nكنضحك وكفاش كنهضر .. واخدة جميع الاحتياطات ديال الرزانة والتباتة ... \nشوية دخلات ماما بواحد القميص خفيف ومحيدة الفولار .. مع مقطعة شعرها كي \nالولد .. سلمات عليهم كاملين .. داخلة هي اللخرة بحال الى جايين يخطبوها \nهيا! حدها قرساتني ففخدي نكحز وانا نوض درت بناقص ... مشيت للكوزينة وبديت \nنجيب ونحط ليهم ... اشمنك يا مسمن .. اشمنك يا رزيزة (شريتها طالعة) اش منك\n يا بغرييير و حرشة وكاطو وحلويات سواغي ... عاد بديت نحط ليهم فكيكاتي \nبثلاثة والكاو كاو بالشكلاط ... ماما بقات غير حالة فمها ... اول مرة \nفالتاريخ ويشهد عليا هاد النهار .. صوفيا وجدات هادشي كامل بوحدها وبفلوسها\n وفرحانة من الفوق .. انا هي ميمونة اللي كيغنيو عليها .. بغريييير \nوالحرشااا هي فطوور وغدااا .. ميونا لذة هياااااا ... لهلا يخطيني عليا \nوصافي وتبااارك الله عليا . \n\nجلست بلا حشمة بلا حيا حداهم .. باش نيت نسمع ماما اش كتقول لا تزبلها \nوتخرج ليا على مستقبالي ويمشي ليا كلشي فالزيرو ، هضرات وحدة فيهم وقالت \n\nالسيدة : تبارك الله عليك اصوفيا \n\nقلت ليها حشامة وعارجبني راسي : ربي يخليك احبيبة \n\nماما غير كتشوف فيها بضحكة صفرة ومكمشة دوك القنانف .\n\nالسيدة : ايوا حنا جينا طالبين فبنتك الاللة فتيحة لزين الدين خويا \n\nحدرات راسها ماما حشمانة وانا كذلك وقالت ليها \n\nماما : ايوا مرحبا بيكم ... ولاكن ابنتي راكي عارفة .. خوك راه مزوج ... ايوا كي غايدير لصوفيا ؟\n\nهضرات وحدة اخرى : لااالا .. مامزوج ما والو ... حتى هاداك يسميوه الناس \nزواج ! واش اللي تمشي تسكن عند واليديها وتخلي راجلها وماطيب ليه حتاااا \nوكان ترشق ليها .. يا 11 دالليل يا 12 ! هادي مرى هادي ! باغا ديرو تحت \nالسباط وكلمتها هي اللي تمشي .. ماتحتارم راجلها ما توقرو ... يا حسرة كلشي\n موفر ليها وماخاصها حتى خير ! عاءلتها تعرض عليهم وعاءلت راجلها ماتحملهم \nما تقبلهم يمشيو عندها ! لالاااا هادي غير تبقى عند واليديها ومها اللي \nمضسراها وخدامة تزيد فبنتها للعافية .. هاوا غادي يخليها ليهم فمرة مشيا \nبلا رجعة ... مي الله يرحمها اللي كان يدير ليها الخاطر و صبارو على قباها \nمشااات عند الله ... مكاين اللي يقول ليها سير رجعها ولا يحلفو ويخليه \nيجيبها ... هي مافراسهاااش كان كيرجعها على وجه مي مسكينة .. رااااها \nكتسناه يمشي يرغبها ... غايطلق الزمر حنا ماحملناها ما قبلناها على هاد \nالفعايل ديالها وبغينا نزوجو خونا يعيش حياتو ... الشرع عطاه 4 علاش يبقا \nصابر لوحدة سايط ليها الريح فمخها\n\n\nبقات ماما غير ساكتة كتسمع .. كلهم كيهضرو ويعاودو ليها وهي ساكتة ..شوية قالت \n\nماما : ايوا دابا نفرضو تزوجات ... غتبقا ديك مرتو تحكر عليها ودير ليها المشاكل \n\nهضرات وحدة : حنااا عاارفينها كي دايرة ... معندها مادير وحررر بش تقرب \nجيهتها ... راني عندها على سبة ... نكررها فالجواج و مايجي منو ... دابا \nزين الدين قالك من صوفيا نخلاق ... يبيع اللي وراه واللي قادمو \n\nوحدة اخرى : زعما زين الدين ماشي شي واحد اللي يدير حالة على شي بنت ويبقا \nلاسقها وتابعها باش يتزوج بيها ... راه ما جا عندنا قالها لينا وقالنا نجيو\n حتى وصلات فيه للعضم ... (ضحكات) السيد غيتسطى اخللتي خبينا نضربو الكحل \nفالابيض ومايكون غير خاطرك \n\nبدات ماما كضحك وانا تزنكت .. واحد الراس كيقول ليا نمشي نحيد من حداهم نحشم على وجهي وواحد الراس شادني خايفة ماما تعورها \n\nماما : ايوا... انا ماعندي مانقول ليكم ... باها يعرف .\n\nشافت فيا وحدة وقالت : نتي بعدا قابلة اصوفيا؟\n\nشفت فيها دايرة لهز راسي زعما : ايوا الى كان ولد الناس ويعطيني حقي ويقدر قيمتي علاش لا \n\nهضرات وحدة اخرى : ولاكن حتى نتي عطيه حقوقو .. وقدري قيمتو ... الى بغيتي \nتعيشي مرتاحة تهلاااااي فراجلك ... علاه دابا هادي كن كانت عارفة بقيمتو \nكان غيفكر يتزوج ! عمرو يفكر يديرها ... ايوا حتى نتي تهلاي فيه وهوا راه \nميخصك معاه حتى خير ... وراه شااارب عقلو ماشي دري صغير عاد غيبدا زوج طلق \nزوج طلق ويبدى فالتبرهيش ... بغا وحدة اللي يكمل معاها حياتو ... ساعة طاح \nطيحة وحدة على كبرو هههه عمر الحب ماختار بين الصغير ولا الكبير \n\nجاتني الضحكة وبقيت كنضحك حاطة يدي على فمو ... رتاحيت لخواتاتو ... باينين\n فيهم ضحوكيات و مغانلقاش معاهم مشكل واخا كايبانو مجبدات وملمطات وقادات \nبشغالاتهم ... كيجي مني ويجيو من خوهم ... كيشكروني ويشكرو فخوهم ... باينة\n فايكون زين الدين كيفور كي الغلاي دابا ويتسنى فيهم يردو عليه ... شفتو \nماعيطش ليا ههه يكون سخف! \n\nبقينا نتجمعو حتى قنعو ماما وقالت : ايوا بنتي وحدة اللي بقات ... خااصنا \nنفرحو بيها ... يدير ليها دارها فين تسكن بوحدها ومايدخلش عليها الضرة ... \nيبقا منو ليها حتى يفك حريرتو معاها ... المهم بنتي تبقا بعيدة على المشاكل\n ... مانبغيش يجيها الصهد من جيهت مرتو \n\nهضرات وحدة: غير تهناي .. تقرب ليا نحش لباباها الركابي ولا عاليك .\n\nماما : يدير ليها عرسها ... حتى حنا بغينا نديرو لعرس لبنتنا ونفرحو بيها ... راه غتزوج و أول مرة ... نبغيو حتى حنا نفرحو بيها \n\nوحدة اخرى : ماكرهنااااش حتى حنا شي عراسية ... حتى عرسو اللول النص فينا \nماحضرتش ومارتاحيناش لديك العاءلة الله يستر وماشطحنا ما غنينا بحال الى \nجارينا بزز منا . على وجه الواليدة الله يرحمها وصافي \n\nماما: ايوا هادشي اللي كاين ... يتهلا ليا فبنتي ومايبكيهاش \n\nهضرة وحدة اخرى : شتي زين الدين ... هوا اللي السكر ديال العاءلة ... يتهلا فالبراني حسبلاك مرتو \n\nاحح خارجة من فمك بحال العسل ، شفت فماما وعبست باش تسكت باااركة من الشروط\n بغا تهرب الناس يطجو ... غتبقا تهضر حتى تزبلها ويهزو علينا نضرة خايبة ..\n هما مساكن غير كيضحكو فرحانين ويلبيو فالطلبات ... بغات هاد مي تخرج عليا \nمافيهاش .. غنقز عليها سكت ليها فمها بشي طرف ديال الحرشة كبير .\n\nبقيت نشوف فيها وهي كتخزر فيا بمعنى خليني نهضر .. جلست كنرجف حتى قلبو \nالموضوع وداز كلشي فسلام وناضو فرحانين كيسلمو عليا وعلى ماما ، خرجو وسديت\n موراهم الباب ورجعت غنطير بالفرحة كنشطح ومشيت تلاحيت على ماما بست ليها \nراسها وهي دفعني \n\nماما : حيدي عليااا .. هاحنا غانشوفو التللية ديالك معاه ... عمرك تجي تشكي\n عليا ولا تغضبي عندي .. الى دار ليك شي حاجة سيري رمي راسك فالبحر راه غير\n قريب بيك تما (قنيطرة) ماتجيش تبكي عليا \n\nعاودت عنقتها كنضحك ونبوس فيها وهي قالبة وجها وتنتر غير بوحدها .. احح \nالفرحة ومادير .. نضت كنطير لديك الطبلة وداكشي اللي طيبت وشهوتي فيه وجلست\n نسرط بحال الة عمرني شفت النعمة . هزيت راسي فيهم وماما حدايا كتخمم شادة \nيديها عندها ماحاملانيش .. خليها دابا تولف .. دابا نتزوج ونعجبها \n\nصوفيا : فمي عامر ) وااااجيو تعلفووووو ها الحلوى .. جوووج دراااهم جوووج \nدرااااهم ... الحرشاااا الحرشاااا .. بغريييير مسمااااان ... شكون بغا شكون\n قاااااال البنة فميمونة .بغيت نقول صوووفيا ههههه \n\nماما : سكتينا هلينا نتسنطو لعضامنا \n\nصوفيا : نعطيك ليزيات تسنطي مزيان؟ ... مالك تش درتي تا عييتي! ....تبااارك\n الله هادشي يتعاود فيه البيع هههه وجدي لبنت عرسها غنمشي ندرق كمارتي ... \nتولي تقلبي على شكون يحك ليك ضهرك ماتلقايهش وتعرفي بحق صوفيا هههههه\n\n\nدرت كاسكروط ونضت تخشيت فالبيت .. طليت على تيليفوني لقيت شلة ابيلات من \nعند زين الدين .. يالاه هزيت التيليفون وهوا يصوني عاوتاني ، جاوبت هازة \nقنانفي للسماء \n\nصوفيا : الو \n\nزين : الزين ديالي ... الحب ديالي .. كشلي ديالي من هنا لفوق .. باباك قبل \nنتزوجو ... وحتى ختي لكبيرة عيطات ليا دابا عاد قالت لي راه ماماك بغات \n\nصوفيا : اممم ... ايوا ومن بعد \n\nزين : كفاش من بعد ! جمعي حوايجك من دابا ... ولا بلا ماتجمعيهم خليهم غنجيب ليك حوايج جداد ... كلشي جديد لعيون الحبيبة ديالي \n\nصوفيا : بلاتي بلاتي ... انا راه غالية على واليديا ... خاصني العرس و الخطبة على حقها وطريقها وكشلي يعرفني غنتزوج \n\nزين : هي اللي متعاود ... راه هاد السيمانة غنجي نخطب الكبيدة ديالي مسهراني الليالي \n\nصوفيا : بخجل) امم .. هاد السيمانة !\n\nزين : هادي اه ... باش تمشي معايا تفرشي دارك على دوقك راه خاوية فيها فراش عادي . \n\nصوفيا : ان شاء الله ... مهم خليني دابا نمشي نجمع حوايجي غنمشي للحمام \n\nزين : احح على الحمام ... داك النهار فاش كنتي خارجة منو وحصلتك بقات صورتك\n بين عيني ... فوقاش يدوز هادشي نتهناو فدارنا ... انا و الزين ديالي طيط \nاطيط وشبعي حمام مع راسك \n\nصوفيا : سير سير ... شحال فيك ديال البسالة ... طوال ليك اللسان ... بديتي تبرهش يا الشايب \n\nزين : سبي وعايري كي بغيتي .. كوولشي مقبول منك \n\nصوفيا : وصافي يالاه بسلامة \n\nزين : واخا عليك \n\nهههه قطعت كنفرنس ... فرحانة كتر منو وماقداني فرحة وحاسة فيه فرحان هه بزز\n منو يفرح وهوا ماقبلو عليه والديا حتى كلا السيراج عليا . \n\nمشيت هزيت سطولاتي ونيشان للحمام .. خرجت كي الدجاجة محمرة .. ماعرفتو سر \nطاح عليا ولا كنت موسخة وبان عليا الحمام ! رجعت للدار لقيت جبل ما يهزاك \nصابون ديال الماعن كيتسناني ... كاع داكشي اللي طيبت فيه للناس وحطيت مجموع\n ينتضر صوفيا ... شمرت عليه وجلست نغسل بلا عكز .. المورال طالع دابا كولشي\n كنديرو فرحانة . ساليت وطيبت العشاء . واخا تقسم بيا الضهر هاد النهار \nمزال كنجاهد فالكوزينة ... وحنا كنتعشاو فصمت نطق بابا وقال \n\nبابا : هاد السيمانة غيجيو الخطاب يخطبو \n\nماما : ايوا نوجدو ليها ... على الله يصدق هاد الزواج \n\nماكرهتش نوض نفاجر ... غتاايصدق اعباد غاايصدق علاش كتفايلو عليا علاااش .. اففف \n\nبابا : هي الة نضتو الصباح وبديتو توحدو فالعرس اللي من دابا شهر ... اما الخطوبة حالها ساهل \n\nماما : ايوا هوا اللي يدر العرس \n\nبابا : لا ... شرطتها عليه ... انا ندير العرس لبنتي ... هوا يجي مع عائلتو\n مرحبا بيه ... العرس انا نديرو ليها .. مزال باها حي اللي يدر ليها العرس \n\nهبطت راس حشمانة ساكتة ... بدا كيهضر على القاعة والطريطور وداكشي وانا \nاسكاتة ... انا غنشوف غير النكافة والقاعة اللي ندير فيها .. والباقي هوا \nيتكلف بيه ... بلا مندويو على خويا اللي مصاحب المصورين والدقايقية و \nوالجوايقية .. هادوك هوا كيعرفهم ويجيب ماحسن ليا . تعشيت ونضت فحالي نعس \nفرحانة . \n\nالصباح بكري بديت انا وماما التوجاد للعرس وماعلا بالناش بالخطوبة \n\n. بابا كيضل شاد واحد الورقة يقيد فيها الناس اللي غيعرض وخايف يزكل شي \nواحد .. وانا وماما دالعين فالزناقي ونعربنو فالنكافة والقاعة الى اخ ... \nمزال كاع ماهضرنا على الصداق وعلى داكشي وبديت نزحد للعرس مسبقاه على \nالخطبة هه عمركم شفتو هادي !\n\nالتتمة غدا ان شاء الله هادا جهدي\n\n\nدازت السيمانة فجري عليا نجري عليك ... ماراطون العروس المغربية . اليوم \nالنهار دالخطبة ، كلشي واجد بقيت غير انا تللي ما واجداش .. مزالني مقردة \nفالصالون واحلة غير مع شعري كما ديما .. خاصني شهر يالاه نسالي. درت بيه \nبابيليز خفيف ماشي مقلز حتى للودنين ومشطتو من لفوق بالمشطة جا مدرج \nوالفرقة الوسط ... صايبت وجهي بالمكياج وكحلت عويناتي اللي كيتسطى عليهم \nزين الدين .. خرجت بالجلابة رجعت للدار ولبست قفطان باج دالموبرة بالسمطة \nديال الذهب من عند النكافة وطلقت شعري الاسود ودرت خيط الريح على جبهتي فيه\n لوزة لوسط .. عكار بوردو وجمعت لكمام شوية بخيوط الفقطان ، لبست بلغة ديال\n الدان ودارت لي ماما شوية دالمسك وبدات كتقرا عليا .. طاح عليا السر ... \nعيني لمعو اللي شافهم يسحاب ليه كنت كنبكي واخا انا فرحانة وسنيناتي باينين\n كيشعلو . كنسمع الهضرة والضحك فالصالة وصوت الرجال كيتجمعو وطاقين ضحكتهم \nهما وصوت العيالات .. شنو اللي كيضحك الله واعلم ..من اصواتهم حسيت بيهم \nعائلة منساجمة وماشي نكدية .. وباينة غير من خواتاتو اللي جاو عندنا ديك \nالمرة كيهضرو ويضحكو ، حتى من زين الدين عندو مع التقشاب والضحك واخا غارق \nفالهموم . بديت كنتفتف وماعارفة حتى شحال بيهم ... غندخل عليهم وباينة بيهم\n بزاف من اصواتهم . رشيت ريحة خفيفة وخرجت مع ختي الكبيرة المزوجة باش \nتزعمني ندخل ، وصلت للباب دالصالة وانا نهبط عيني وحشمت وشادة الضحكة .. \nهزيت عيني شوية بان ليا بيهم بزاف .. الصالة عامرة ومعاهم بابا وخوتي بجوج \nوراجل ختي وسارة مرت خويا .. شافني زين الدين ووقف كيفرنس ويطبع ويهبط فيا \n.. بديت كنسلم عليهم واحد بواحد وهما كيوقفو ليا حتى وصلت عند زين الدين \nلوسط وسلم عليا من وجهي ... دار ليا بلاصة جلست حداه حشمانة وهوا لايح يدو \nمور ضهري .. لابس كوستيم ومتيتز وريحتو فايحة .. على هبة عندو وعلى شخصية \nكتسطيني وقتال ولد الحرام ماشي غير انا اللي نقدر نطيح فيه . بداو كيهضرو \nشوية جابو لينا لحليب والتمر .. شربتو وشربني وكلتو و وكلني ودرنا تصاور \nولبسنا الخواتم ، كان خيرهم فايض عليا و ماخلاو ماجابو ليا .. تفاصل وحوايج\n وذهب وبارفانات ومعاهم مصحف كحل ديال الدان مكتوب بالذهبي . . . ماهضرتش \nانا وزين الدين ... وماقدرتش نهضر معاه . اما هوا كل شوية يوشوش ليا فودني \nويتبسل عليا ويغازلني ، قطعنا الحلوة ودرنا تصاور . دازت خطوبتي غزالة \nوفرحت بزاف بحال الى تولدت من جديد .. تافقنا على الصداق وزين الدين اللي \nهضر وعطا 15 لمليون ... مابغاش بابا فالاول وحشم لاكن الفرحة دزين الدين \nكان ممكن يعطي كتر .. تلفت عندي وقالي فودني \" نعطي فيك مال الدنيا و \nمانقدرش نشريك ... حيت ماتشراي لا بفلوس ولا بذهب ، نتي الروح ونتي القلب \"\n دوباتني هضرتو وسكراتني وبقيت ساكتة وزدت طحت كتر ما راني طايحة ، داز \nكلشي بيخير وعلى خير وخرجو مشاو بعد ما تافقنا على العقد من دابا 15 ليوم \nقبل لعرس . ماقداتني فرحة ... اخيرا وليت خطيبت زين الدين .. و ياربي تكمل \nليا و مايجس حتى واحد ينكدها عليا ... هوا بغاني وانا بغيتو ياربي تجمعنا \nفالحلال وتبعد علينا ولاد لحرام ، مشيت صليت كنحمد ربي ونشكرو على هاد \nالفرحة ... فرحتي بحال فرحت الدراري الصغار بنهار العيد . جمعت حوايجي اللي\n جابو ليا فالبلاكار وحيدت القفطان رديتو للنكافة ورجعت لقيت ماما جالسة \nبوحدها ... حصلتها كتبكي ... غير شافتني وهي تعبس وبدات تمسح فعينيها \nوناضت \n\nماما : زيدي جمعي معايا ديك الكوزينة .\n\n\n\n\n\nمشات قدامي وانا عارفاه وحاسة بيها كتقصح قلبها معايا بلعاني .. وعارفة \nفراقي صعيب عليها وغيألمها .. واخا تعيا تخبي كتزيد تفضح ... درت راسي \nماشفت والو حيت الى مشيت هضرت معاها ولا عنقتها واخا محتاجة نعنقها ... \nلاكن لا ... غاطيح ليا بين يدي ولا سخف حيا ديك التعنيقة وداك الاحساس اللي\n غنوصل ليها غيهدها وماتقدرش تستحمل وانا حتى انا منقدرش على فراقها ..راني\n على سبة وعلى نقطة نقدر نفيض ونقلبوها كنازة\n\n\nيتبع\n"
  },
  {
    "id": "4",
    "title": "أحببته أبيض الشعر الجزء الخامس",
    "desc": "\nكل واحد غطى على احساسو بالضحك ... بدينا فالتحضيرات .. صداقي غيعاون بابا \nبزاف فالعرس ومايخليهش يكلف راسو ... زين الدين بدا عليا الحكام الااللة \n... الخروج والدخول كيحكموه رجااال الاللة ... هاكا بديت نغني على راسي من \nبعد ما رجع كيعيط كل دقيقة ... الخروج بشوارو والدخول بشوارو وحتى الحمام \nوالخروج مع ماما بشوارو ... مانلبسش المزير و مانديرش مكياج ومنديرش كحول \nفعيني ومانلبس الطالون ونضرب على الصحابات وخا معندي صحاب ولا جيران ... \nحتى نكون معاه عاد نلبس اللي بغيت وندير اللي بغيت اما فغيابو ممنوع ممنوع \nممنوع ممنوع الى اخ ... واخا السيدي هادشي كامل مغانديروش .. الحب كافر \nكيخليك تسمع الهضرة بلهلا يطريه ليك . ضهري تقسم وكنجري على عرسي برجليا \n... خايفة نساو شي حاجة ولا تفلت شي حاجة ... العروسة زعما خاصها تعطي \nالراحة راسها لاكن انا لا .. الى موقفتش على كلشي منتهناش ، لبست جلابة \nبيضاء جابوها ليا ودرت فولار وبلغة وخرجت مرة اخرى للصالة ... لاكن هاد \nالمرة ماشي خطبة ... هاد المرة ضريب الصداق وعقد نكاح ... سعداتي غنسني \nعليه قدام با وخوتي ونقوليهم انا غنمشي نتنكح واش قابلين؟ طبعا غيقبلو \nوغنمشي نتنكح بموافقتهم ... شويني فيهم مايحشكو ما يراعيو ! غايعطيوني \nنتكوى وهما فرحانين ! ايوا باز .\n\nخرجت عندهم حشمانة .. كان زين الدين جالس وبابا وخوتي وخوت زين الدين \nوالعدولات ، جلست حدى زين الدين وكنت ناقشة الحنة ودايرة الخاتم دالمرياج \n.. وقع هوا الاول ووقعت انا من موراه ... ناضو الزغارت وكلشي فرحان وتفرقات\n الحلوى عاوتاني ... لبست الجلابة حيت قالها ليا زين ... وحيت غنمشي معاه \nنشوف الفراش وبعلم بابا وهوا اللي خلاني .. مابقاش بزاف للعرس وبابا كان \nمانع عليا الخروج فأيام الخطوبة مع زين ... وفين ما يبغيني نخرج عندو \nكيحبسوني حتى ندير العقد ونتلاخ انا وياه لجايحة .. داكشي اللي درنا .. \nخليناهم دايرين الصداقة فالدار بمناسبة عقد النكااااح ... ركبت حداه وانا \nنطير الفولار وطلقت شعري .. جلست حدايا فرحان كان لابس سروال كري وقميجة \nبيضاء .. شدينا طريق قنيطرة وغادين ومتكية على صدرو وهوا كيلعب ليا فشعري \nوكل شوية يضور يبوسني ... اااايه وليت مرتو على سنة الله ورسوله .. واخييرا\n اتجوزت .. ماحاادش لو عندي حااااجة ... 💃 ونديير ما بغييت .. من الهضرة \nعييت .. ديما صابرة ونخبي وعمري ماشكيت .. انا راضية بحياتي مالي ومالكووم \nمداام لقيت ما يواتي ديوها فحاالكم ... فخاطر اللي قالو تزوجات راجل مزوج \nوكبير عليها ونهشو فلحمي وكلاو طعامي اللي طيبت بيدي وحضرو لصداقي وتعرضو \nلعرسي وضحكو فوجي و هضرو فضهري\n\n\nوصلنا انا والزين الصافي لقنيطرة .. شادة فيدو وغادية فرحانة حداه مشينا \nللدتر نيشان ... كانت كبيرة وفيها 4 الطبقات وجات شوكة دو فاصاد حدى روبوان\n كبير وسط المدينة ... طلعت نشوف داري فرحانة ... باباها ديال تلخشب كحل \nكبير .. طلعت للطبقة للخرة وفتح ليا الباب ... دخلت متشوقة نشوف داري .. مع\n الدخلة ضرباتني ريحت الصباغة ... الحيوط كيلمعو والوان باردة .. باينة \nيالاه صبغها .. السقف منقوش بالخشب موديرن .. خاوية ما مفرشاش .. كبيرة \nبزاف .. فيها صالون كبير مفتوحة على صالون اخر .. كاملة محلولة ومفوهة \nوسراجمها كبار .. الرخام فالارض فالابيض والباج .. داخلة كنشوف وكنقول \" \nتبارك الله \" كوزينة كبيرة مجهزة خاصها غير ثلاجة وماكينة دالصابون وفران \nوداك التخربيق لاخر . عندها بالكون كبير ومحلولة على واحد البيت صغير باينة\n بيت الجلاس .. جات معزولة فواحد الممر ... طواليط وحمام كبير و4 دالبيوت \nكبار بالبالكونات عاد وسعة وسط الدار حدا الباب كبيرة عطا الله مايتحط فيها\n ... وقفت كمشوف فرحانة وانا نحس بيه عنقني من اللور ولسق عليا ... بدا \nطيتحاك معايت وقتل ليت فوندي \n\nزين : عجباتك \n\nصوفيا : اه ههه \n\nودرني عندو وزيرين معاه .. خليتو وحتى انا حطيت يدي على عنقو.. بقا كيشوف ويضحك وقتل وهوا كيقرب مني \n\nزين : اللي معجباتكش نبدلوها ... قرب باسني ففمي حسيت بالسخونية طلعات \nمعايا ... بوسة خفيفة وتبع ليها وحدة اخرى وموراها شدني من عنقي وبا كيبوس \nفيا ... حسيت بيه كينهج وانا نبعد وجهي ونزل لعنقي ... بقا كيحزني للور حتى\n لسقت مع الحيط .. شفتو بخال الى سكر وعينيه دبالو .. والاهم حسيت بشي يد \nالمهراز قاسحة قاستي تحت كرشي .. بعد كنضحك وقلت \n\nصوفيا : زين \n\nماردش عليا وبدا كيداعب جسمي بخركات تقيلة ويقلب على فمي باغي يبوسو ... ضحك فاش شافني كنتهرب وحشمت منو وقال \n\nزين : نمشيو نشوفو الفراش \n\nصوفيا: يالاه \n\nشد راسي بين يديه وباسني من جبهتي و وحدة اخرى من حنكي وكحز اللور ... شد \nليا فيدي وخرجنا ، نازلين فالدروج وكيحك فحجرو .. شفت داكشي واضح وضوح \nالشمس والى وقف مع شي واحد غيرد ليه البال .. حتى هوا عتق بيا عقت بين وبدا\n كيضحك بوحدو ويحك وهوا غادي كيحاول يخفي داكشي واخا بان ليا ما خفي اعضم \n\nركبت حداه فالطوموبيل وهوا يصوني ليا التيليفون .. شفت نمرت ماما وجاوبت \n\nصوفيا ة الو ماما \n\nماما: الو .. فين مشيتو؟\n\nصوفيا: فقنيطرة .. نشوف لفراش للدار \n\nماما : ايوا هانتي .. الى بنو تما عنداك تعطيه شي حاجة ... حتى لمور العرس ماتعطيهش\n\nصوفيا : احححم .. اوييلي اماما \n\nماما : وا قولي ليا اوييلي ... هانا علمتك .. يالاه عنداك\n\nقطعت حشمت حتى نرد عليها .. ولاكن مزيان لي سبقاتها ليا بعدا وسبقات ليا \nالمباتة هه .. هي راهك راضيين واخا نبات معاه ! ايوا الله يرضي عليهم حتى \nانا نيت بغيت نجرب المباتة برى دارنا ... عمرني نعست خارج دارنا بوحدي ... \nالحريااااا ومع الانسان اللي كنبغي وفالحلااال . فرحة لا توصف ... شحال \nزوين تبات برى ونتا مرتاح واليديك عارفينك وربي راضي عليك واها كاين حاجز \nخاصني نحافض عليه حتى لنهار العرس .. ولاكن هادي هي حلاوتها .. الافراط \nفالشىء كيفقدو طعمو وحلاوتو .. والحكام هوا اللي كيحللي الحياة .\n\nمشينا سبقنا بلإليكترو ميناجي .. تلفازات والفراش ... اما حتى بيت النعاس \nديحا شريناه و داوه حطوه بلاصتو ... خدينا جاكوزي للحمام دبيت النعاس \nوصالون كلاسيكي لوسط الدار هوا وطبلة طويلة كلاسيكية بالكراسة .. ماقدناش \nالوقت وضلام علينا الحال وخلينا حتى نكملو من بعد . جلسنا تعشينا فريسطو \nانا وياه وخرجنا طلعنا فالطونوبيل . رجعنا للدار وانا نقول ليه \n\nصوفيا : علاش رجعنا ؟ مغانمشيش لمكناس؟\n\nشاف فيا ولاح يدو مور ضهري \n\nزين : علاش متباغاش تجلسي معايا شوية \n\nصوفيا : لا وييلي خاصنا نرجعو \n\nزين : مرتي نتي .. اشنو فيها الى بتنا بجوج \n\nصوفيا : واصلا الدار ما مفرشاش \n\nزين : صاافي غير هادشي!!.. واغير يالاه نزلي \n\nبغيت نعكس ليه حتى يرغبني شوية باش نزل بعزي .. حسيت بيه بغا يتعصب \nوماعجبوش لحال علاش نعكس وانا نزل درت ليه خاطرو .. ونيت هادشي اللي بغيت \n.. يعرض عليا ونقول لا ويعاود يعرض حتى نقول اه خهه .. نزلت معاه وطلعنا \nللطبقة الثالتة .. فتح الباب ودخلنا .. كانت نفس الشقة كتشبه للشقة اللي \nفوق منها ... حتى هي مصلوحة زوينة ومفرشة .. فيها فطويوات ومرتبة ..تلفت \nوقلت \n\nصوفيا : ايوا ماجبتش حوايجي !!\n\nزين : حوايجك فبيت النعاس ...\n\n\nمشيت ليه نيشان .. دفعت الباب وشعلت الضوء نشزفو كي داير ، كان بين زوين \nوفيه ريحة زوينة وفراش زوين وضوء هادىء ... دخلت كنشوف وهما يبانو ليها على\n الناموسية حوايج محطوطين مطويين فالاكحل .. هزيت بانطوفة لبستها .. الله \nشحال رطبة ... هزيت السوميج كحلة سامبل زوينة ورطبة وبينوارها حتى هوا .. \n.. هادشي اللي لقيت محطوط .. دخلت للدوش للي فالبيت نيت كنكتاشف ومشيت \nنيشان دخلت للرشاشة طلقت ماء بارد طرفت بيه لحمي مع جيلدوش ديال زين ههه \nهوا اللي لقيت تما محطوط .. فيه ريحة فنة .. دغيا توضيت وهويت الماء ومسحت \nبالفوطة ولبست السليب والسوتيامات اللي مع السوميج .. كانو مشبكين رطبين ..\n اصلا عندي الصدر مهزوز مامحتاجاش للبونج ... جبدت قرعة دالريحة رشيتها وسط\n صدري ومور ودنيا ولبست البينوار .. تاهوا قصير مغطي ليا غير مؤخرتي .. \nطلقت شعري حيت ماقتسوش بالماء ونيطواييت وجهي .. كحلت عيني وجبدتهم \nبالريسيل .. الليلة الليلة سيدي عمااارة ليلا واه ...الليلة نوريك العيالات\n السي زين الدين ... عمرك تلفت ولا تشوف هاكا وهاكا .. مكاين غير صوفيا \nصوفيا ... غنسد ليك دوك العينين ماعمرهم يشوفو فجهة اخرى ... تقاديت مزياان\n .. لدرجة انا تزعطت فراسي .. اول مرة نلبس سوميج دو نوي ههه مولفة \nبالبيجامات .. وحتى انا اول مرة نشوف راسي مثيرة وجدابة ... عجبني راسي \nوتزادت عندي التقة فالنفس .. خاصني غا شي كلوريكس .. على ذكرها بلاتي نحك \nسناني . \n\nحكيت وساليت وقاديت صدري وخليت بينوار شوية محلول ..ومشدود عشواءي بالحزام \n.. رجليا عريانين دهنتهم بشوية دالزيت تجونسون هازاها معايا كترطب فالبلاصة\n وكتنشف .. كي طويلي كي عرضي تبارك الله عليا .. حليت الباب بشوية سمعات \nزززت وخرجت .. حشمانة وماباغاش نبين . باغا ندير فيها عادي زعما ماشي شي \nحاجة .. مع الحلة بان ليا زين الدين متكي قدامي فوق الناموسية .. على جنبو \nوشادة التيليفون وهاز واحد الرجل والاخرى طاويها .. صدرو عريام ولابس شورط \nقصير كحل مزير شوية عليه مع النعسة اللي داير ... ازل مرة نشوفو عريان و \nاول مرة نشوف فومتو .. بغيت ندوخو بجمالي صدقت دايخة وخاصني اسبرو \nضااروووري .. خادم راسو و عامر .. الدرعان عامرين وباينة كيتريني .. عضلات \nمفتولة والصدر مقسم فيه جوج تبارك الله .. وعاد العمر ديالو خلى فورمتو \nتزيد تزيان ، هز عينيه دتر فيا واحد الشوفة وبقا ساكت طلعني وهبطني وانا \nخارجة. تعطت فديك لبوزيسيون اللي داير وديك الشوفة فيه غير الريح ديال \nالابتسامة .. ماشي ابتسااامة .. غا شوية .. بحال الى سهى فيا وكيتمنضر \nويشبع عينيه .. مشيت حطيت حوايجي وغادية جاية كنتهز ونتعوج حداه وهوا \nتابعني بعينيه .. مشات الهضرة سبحان الله ... انا سكت وهوا سكت .. هزيت \nالماء شربت وقلت ليه وانا واقف \n\nصوفيا: نطفي الضوء؟\n\nزين : لا .. غير خليه واجي .. انا غنطفيه من هنا .. مشيت جلست حداه وانا \nغنطرطق بالحشمة ودافعة الجبهة .. حيدت بانطوفتي وهوا ينوض جلس .. حسيت بيدو\n دازت مور ضهري وتلفت عندو شفت فيه بابتسامة .. ماقاسنيش .. بقا غير كيشوف \nفيا .. وكيعبرني بلا حشمة بلا حيا ... قربو مني خلاني نحس بواحد الصهد ...\n\n\nواحد الحرارة فالدات ديالي عمرني حسيت بيها ... بصح حسيت براسي باغا نعرق \n.. واقيلا هادي هي ديك اللعيبة اللي مكتعلمش! .. هي باينة .. مانكرش حتى \nانا ونقول باللي ماحسيت بوالو وهوا حدايا .. عريان وعضمة تبارك الله .. \nعجبني ههه ... ناري سخنت .. شافت فيه باستغراب وقلت وانا ضاحكة \n\nصوفيا : علاش كتشوف فيا \n\nترسمات ابتسامة على فمو المثير .. حسيت بيدو اللي مور ضهري كتلعب ليا فشعري\n بشوية ... ويظو الاخرى جراتني عندو من خصري حتى تكيت بجنبي على صدرو ... \nحسيت بيه كيتنفس تقيل .. صدرو كيطلع ويهبط بشوية ... فيه الصغب مشتت على \nصدرو .. وشي زغيبات خفاف بيضين مكيبانوش بزاف .. خط ناول من صدرو وهابط مع \nكرشو ودايرة بالسرة زغب رطب .. ونازل من الصرة خيط مزغب حتى لتحت الشورط ..\n رسمة زوينة من داك النوع اللي كيحمقني . . . تسنيتو يهضر ما هضرش .. اول \nمرة زين الدين يسكت ... ولا ماعرفت تصمك .. قرب من عنقي بشوية كيشم ولا \nيمكن قاصد يجنني بحركاتو .. هربت عنقي وحسيت بصدري كيطلع ويهبط .. ماقدرتش \nنجاريه .. بغيت نصبر باش مانتفضحش ولاكن صدري فاضحني .. كيطلع ويهبط \nبالزربة بحال كنت كنجري .. نزل لعنقي كيدوز نيفو ويدو على كرشي كتحرك بشوية\n واليد لخرى مور ضخري كتقربني عندو وكيدورني ليه بشوية .. ترخيت لحركاتو \n... كنحس بالبينوار كيتحل بوحدو .. ويدو طالعة من فوق السوميج حتى لصدري ..\n دوزها بلمسة حنينة غير من الفوق ونفو حدى حنكي .. غمضت عيني نص غنضة وحاسة\n بلحيتو كتبورشني .. فمو قريب من فمي .. باسني فالجنب بوسة خفيفة وهوا دايز\n وعاوظ باسني فالجنب لاخر بوسة خفيفة ودوز فمو حدى فمي مع لمسات خفيفة على \nصدري .. حسيت بشفايفو كيبوسو شفايفي بشوية .. بوسات خفاف .. ماكهتش نعضو \n... لاكن سبقها هوا وعضني عضة خفيفة جر الشفاه السفلية .. شفاهما ناشف \nكتلاسق مع بعضها .. وهواي كيبوس نايض من بلاصتو بشوية وكيجرني تحت منو .. \n.حتى رجع صدرو فوق صدري واخا بعيد عليا .. قبلات بدون انقطاع .. كيبوس \nويبدل لبلاصة باش منملش .. مرة عنقي مرة ودني مرة يشد ليا فيدي مرةيوز \nصبعانو بين صباعين ... حركاتو غريبة .. وكيمشي لشي بلايص معمرني كنت نضن \nغادي نرتاعش منهم .. برفق طلع ليا السوميج ... وحتى انا لمست صدرو بيدي \nوسرحت على هضبات جسمو .. على ضهرو وعلى خصرو وحتى على كرشو .. بشرتو رطبة \nوقاصحة ... حسيت بيد المهراز ضرباتني فحرجي حشمت نقولها ليه وبقيت صابرة ..\n وكيزيد يتحاك معايا والاحتكاك كيضرني .. داكشي قاصح خلعني .. عراني بقيت \nغير بدو بياس .. نزل بوسان مع كرشي وانا ببز مني كنتأوه .. فلحضة قلت مع \nراسي .. هبيلة هاد المرة اللي عندها راجل بحال هادا ومعفرة عليه .. شكون \nهادي اللي يدير معاها بحال هاكا وماطيحش فيه ! لعحب ! شنو اللي فيه خلاها \nتعامل معاه خايب ... انا بلاصتها منخليش ليه فرصة يشوف فمرى اخرى ... \nوماعمرني نشوف فواحد من غيرو .. لحد الآن مازال ماشفت فيه شي حاجة خايبة ..\n فيقني من تفكيري صوت اهاتي .. حسيت بلسانو بين رجلي .. حليت عيني لقيت \nرجليا مهزوزين على كتافو العراض وهوا كيسد عينيه ويحلهم ويتبنن فيا ... \nشديت فالمخدة اللي تحت راسي وكمشت عليها ... بغيت نغوت وماقدرتش نزيد نصبر \nكتر .. فوق طاقتي هادشي .. ومزال كنقول حمارة هادي اللي فرطات فراجلها \nومستحيل نفرط فيه انا . غوت حتى لغيت نبكي \n\nصوفيا : صافي ..صااافي براااكة \n\nبعد شوية ودوز يدو .. حزيت براسي شعلت .. طلع عندي كيبوس وهمس فوني \n\nزين : هبطي ليا الشورط \n\nخشيت يدي فجنابو هبطتو وهبطت عينيه .. شفتو كما تخلق ... وزدت تأكدت ان \nهادي اللي سمحات فيه خصها عقل ... وعقل نييت ... كنت كنقلب على العيب اللي \nيخليها تكبر عليه .. وكنت خايفة يكون عيبو فداكشي اللي بين رجليه .. لاكن \nالعكس .. والعكس تماما ... كاافي و وافي والى مقنعهاش هادا غير ضرب على \nالرجال وتشوف ليها مع الحمير حسن\n\n\nهزيت عيني من تما باش مفرطش الديكور ونبقا نحنزز فيه . برامة شفتو وعجبني \nههه ... حسيت بيه بين رجلي غادي جاي ... استحليتها ... جاني الصهر .. انا \nزين بديت كنحس بصدرو غادي ويعرق .. كنسمعو كيتأوه بحالي مرة مرة .. غير هوا\n كيتأوه بحال الى كيتألم وبصوت خافت وهوا كيبوسني كل مرة فين ... فتح ليا \nالسوتيان حيدهم ونزل لصدري شدو بيد وحدة هزو عندو وباسو بوسات خفاف . . . \nشوية بدا كيرضع منو وكل مرة يشد وحدة .. شي مرات كيقصحني حتى كنحط يدي على \nعنقدو ونغوت .. بقا عليه خاشي وجهو كيبوس من هادي لهادي حتى طيبهم ..حسيت \nبيهم كيضروني .. وصلات بيا درجة لحرارة للانفجار .. وحطيت يدي على خصرو \nجريتو عندي .. حس بيا وهز ليا رجلي فالسماء .. بقيت هاكاك لايحاهم فالسماء \n.. وهوا الوسط .. مافورصاش عليا وحتى انا تحليت ليه بما فيه الكفاية كايشوف\n فيا بعينيه دابلين و كياكل ليا شفاهي بشوية ويتلدد .. وانا عتيشة معاه \nاللحضة وماقدراش نوقف .. باغا نتنفس حاسة براسي مزيرة بحالو .. كنحس \nبالايلاج بطيىء لداخل ... امتى دخلو ماعرفتش .. وكفاش دارليه مافهمتش .. \nالسخونية بنت الحرام والعافية خلاتني ماحسيت بحتى حاجة ... كنحس غير \nبالرعشة والأول مرة .. ومع زين .. مع حبيبي اللي دوقني لذة الحياة وعرف \nكيفاش يسايرني ويعيشني بحال الى حافضني ... بقينا على نفس الحال .. الايلاج\n لداخل وبجوج عايشين اللحضة .. مرة يزرب مرة يخفف .. واخا مزيرة بزاف لاكن \nالاحساس بالنشوة غلب على الالام ... ماعرفتش شحال وحنا هاكاك ... بحال الة \nمولفة نعس معاه ماشي اول مرة .. مشات الحشمة مشا كلشي .. عطيتو كلشي وعطني \nكلشي ... نساجمنا وكما هوا كيعنق فيا ويبوس حتى انا خديت حقي ونعنقتو \nوماخليتش فين بستو .. فعنقو .. وصدرو وفمو .. وفين ما نبادر انا كيزير على \nسنانو وصدرو كيطلع ويهبط .. شديتو من عنقو وكنبوسو ونوحوح ليه فمو ... حسيت\n بيه زير على سنانو بزاف وكيفورصي عليا .. غمض عينيه وحتى انا هبطت ليه \nضهرو وغوت .. حسيت بيه وقف لداخل ... شوية بدا بدا كيتحرك بوشوية \n\nزين: اااااااهح. . . اش درتي فيا الصوفيا اش درتي \n\nكن شفتي نتا اش درتي ... تكيت راسي على المخدة وترخيت كنلهت .. كما هوا وصل\n للقمة حتى وصلت ليها .. وعجباتني ههه حلالا طيبا ... حل عينيه فيا ههه .. \nعاظ حلي عينيه وضحك وهبط راسو كيشوف لتحت \n\nزيت : تأ تأ تأ \n\nصوفيا : شنو؟!\n\nزين : عرفتي شمو واقع لتحت \n\nهزيت راسي طليت بين رجلي وكنحس بداكشي خارج بشوية ... بحال شي باب وتحل .. \nعاد تنفست .. شفت حجر زين كامل دمايات ... اما ليزار على ناعسة انا مطبع ..\n الدم سخن فيا ماحسيتش ... وقفت رجليا وقلت \n\nصوفيا : عطيني شي حاجة بيضاء الى عندك \n\nتكى على يدو كيشوف هاكا وهاكا وهز واحد تيسورط سماطي ديالو كان لابسها وقال \n\nزين : باغا تمسحي بيها \n\nصوفيا : ماما غتسولني على هادشي \n\nزين: غير التخربيق !\n\nصوفيا : وايه راه تخربيق ولاكن غتبغيه \n\nزين : بلاتي \n\nحلي ليا رجليا وحط تيشورط تما حتى شربات وهزها \n\nزين : هاهيا هنا \n\nطواها ولاحها فالمجر و ناض بالزربة غسل وخرج عندي لقاني واحلة ماعرفت واش نوقف ولا شنو ندير \n\nزين: خليك انا نمسح ليك \n\nهز فوطة فزكها بماء دافىء ومسح ليا كلشي .. عكزت نوض وهوا يهزني كيضحك \n\nزين : صافي تقاداو ليك هههه ؟\n\nصوفيا : ههه \n\nزين: جرين داك ليزار بيديك \n\nجريتو لحتو وكان تحتو ايزار اخر نقي .. حطني عليه و لبسني سليبي واولويز كان داير بحسابها وتكى حدايا فيه النعاس كيضحك \n\nزين: ساليتي معايا (تكا عليا وعنقني ) \n\nصوفيا: امم ... زعما راك ماشي اول مرة \n\nزين : انا حسيت بهادشي معاك ..بحال الى اوا مرة .. بحال فاش كتشربي قهوة \nبلا سكر .. وفاش كتجربي تشربيها بالسكر ...بحال هاكاك انا دابا \n\nحط يدو على كاملة على صدري عنقني ودار كفو على عنقي .. وخشا وجهو فعنقي من \nالجهة الاخرى .. كنت موحشاه بزاف ... درت يدي على خصري وبغيت نعنقو.. تهز \nحتى هوا خلاني دوزت دي عنقتو ورجع تكا عليا ... جاه النعاس .. يالاه بغيت \nنغمض وهوا يقول \n\nزين: صافي .. شفتك بغيتي تنعسي \n\nضحكت وقلت: وشنو بغيتيني ندير \n\nزين: وباقي اللي طويل .. شفتني غمضت عيني قلتي صافي سالات السهر!\n\nصوفيا : ههه\n\n\n4 دالصباح ، مزالو ناعسة معاه ... حسيت بكرشي ضراتني وانا نقول ليه \n\nصوفيا : زين ... كنحس بكرشي كضرني \n\nقال ليا بصوت تقيل : بزاف؟ صافي صبري دقيقة ونخليك ترتاحي \n\nسكت وبيدت كندوز يه على ضهرو .. تقل شوية من سرعة الايلاج حتى قدف وناض \nعليا بشوية ، جمعت رجلي ولبس ليا السليب كما كان وتكا حدايا كيدوز يدو على \nكرشي\n\nزين : كضرك بزاف؟\n\nصوفيا : شوية دابا \n\nباسني فعنقي وخشا يدو تحت راسي وقالي \n\nزين: سمحي ليا اكبيدة ديالي \n\nتقلبت عندو عنقتو وغمضت عيني ، حسيت بيه كيغطي ليا ضهري ملور .. فشلت \nمابقيتش قادرة نتحرك .. فليلة فديت داك الشوق اللي كنت جامعة ليه .. ماقلتش\n لا و ماخسرتش ليه خاطرو وحتى هوا عارفني درت ليه خاطرو وصبرت وأول ليلة \nليا . كان تقيل وخاتر ... فهضرتو وضحكتو وقبلاتو و حتى لمساتو ... تعامل \nمعايا بحال شي بنت صغيرة يالاه كتعلم .. كان حنين كتر ماكنت كنتصور .. حسيت\n باهتمامو وحبو ليا ومعزتي عندو من خلال الدلع اللي دلعني وفششني .. حسيت \nبراسي اميرة الكون وحتى واحد ما بحالي . نعست فأحضانو وترخيت بحال الى اول \nمرة ندوق النعاس . \n\n\nفقت الصباح هه لا نقولو مع الضهر مابقى صباح .. حسيت بعضامي تقال بزز باش \nقدرت نتحرك . بحال الى بايتة كناكل فالعصى . العصى من نوع اخر ، كنحس \nباللحم مقطع فيا ومسخسخااا .. هزيت راسي على صدرو وشفت فيه لقيتو ناااعس هه\n .. مشات يدي فوق ليزار اللي مغطي ليه انصو نيشان للمعلم وانا نلقاه واقف !\n اوييلي ناعس وواقف ليه!! ياكما كيحلم ؟ جاتني الضحكة وحيدت يدي وشفت فيه \nكنضحك دابا عاد غنحقق فيه على خاطري ونشوف حروفو كي دايرين .. دوزت يدي على\n لحيحتو الرطبة .. كحلة داكنة وفيها شي زغيبات شايبين .. نيفو مقاد وفمو \nغزال حمقني فالبوسان لبارح ههه عجبانو كوحل وعامرين مربعين فاش كيطلع داك \nالحاجب ويتعصب كيخلعني ... باين عليه الوقار ... عويناتو كبار وفالحنابو \nفيه خط رقيق بحال الى بداو التحاعيد كايبانو .. خط رقيق مكباينش بزاف ، \nبديت كنلعب بشعرو الكحل المزوق بشعيرات بيضاء حتى حل عينيه وشاف فيا كيضحك \n... جر يدي اللي كتلعب على شعرو وباسها وشدني من حنكي بحال الى غيقرصني \nوجرني عندو باسني من فمي .. عنقتو وقلت ليع ولأول مرة وبصوت خافت حشمانة \nيسمعني هه \n\nصوفيا: كنبغيك \n\nدوني كاملة بيديه وطلعني عليه وقال ليا فودني \n\nزين : كنموت على الكبيدة ديالي ... الحليوة والبنيتة ديالي باسني فعنقي \nوانا فرحانة كنتفشش عليه ونلعب بكتافي قاصدة نجننو .. هوا مسكين غير تابعني\n بفمو باغي يبوسني وكيزير ليا على دراعي بيديه مجنن هه \n\nزين : تكايسي على راسك راه باقا جديدة .. بغيتي نقتلك امم ؟ ناكلك ؟\n\nكيهضر ويعض فعنقي ويقرصني فصدري حتى ناض عندي مرة اخرى .. واخا كنتحرك بزز \nباغا نلعب معاه شي ماتش .. شحال وانا كنتسنى هاد النهار ونجي دابا ونقول \nعييت . نونونو انا براسي باغا \n\nطلع تكى على واحد المخدة وطلعني عليه ... حسيت بداكشي قاصح وقبل مايهزني تكيت على صدرو كنضحك وقلت \n\nصوفيا : ههه زين \n\nباسني : نعام احبيبة \n\nصوفيا : نسولك ... واش كنتي كتحلم بشي حاجة ههه \n\nاستغرب : كفاش؟ \n\nصوفيا : زعما واش دابا قبل ما نفيقك كنتي كتحلم \n\nزين : لا! علاش .. كنت كنهضر؟ \n\nصوفيا : حيت شفت داكشي ديالك نايض واخا نتا ناعس \n\nطرطق بالضحك : هههههههه لاااااا خخخخخخهه كتوقع بحال هاكاك كينوض راسو هههه \n\nجرني عنقني كيضحك \n\nصوفيا : ههه بصح\n\nزين : شي مرات كيوقف راسو لا إرادي .. التققيم الا إيرادي هههه عقلي عليها هادي هههه\n\nحشمت وخشيت وجهي فعنقو كنضحك ... بقينا كنضحو حتى قلبناها بوسان ولعب .. \nجلسني عليه هاد المرة .. حسيت بالجرح بدا كيوزوز وانا نوض بالزربة عليه \nوكنطلع ليزار عليا حشمانة \n\nزين : مالكي؟\n\nصوفيا : اااح تقصحك \n\nزين : ههه\n\nناض هوا عندي بدا كيبوس فيا وكيهرني بشوية حتى بديت كنسخن وكنفور عاد بدا \nفالايلاج .. كيجر فشفايفي وكيضحك على حالتي ... عايشة اللحضة وعيني كيتلسقو\n وفمي محلول .. شفتو كيفرنس وانا نهز يدي سديت ليه عينيه \n\nصوفيا: علاش كضحك عليا \n\nهرب راسو كيضحك وشاف فيا \n\nزين : حيت عجبتيني ونتي هاكا ... وحمقتيني و دابا عاد كنحس بحلاوة الزواج اصوفيا \n\nصوفيا : حلف ... اااح\n\nزين : تيقي بيا ... فرق كبير بزاف \n\nصوفيا: غير حيت انا صغيرة \n\nزين: حيت صغيرة .. وزوينة وكنبغيك اهم حاجة ... وعجبتيني فالنعاس بزاااف\n\n\nحلها ليا عاوتاني وزادني التقة فراسي ... وجات نوبتي حتى انا نقول شنو \nفقلبي بلا منخبي وباش يعرف باش كنحس .. شفت فيه حشمانة و كنهضر ونعوج فمي \n.. تقل كتر حركة الايجلاج وكيسمع ليا \n\nصوفيا: حتى نتا زوين ... وحسن من الف واحد فالثلاتينات \n\nزين: هه! واخا كبير عليك ب19 لعام !\n\nصوفيا : امم (حركت راسي بالايجاب ) هادشي اللي عجبني فيك \n\nزين: صافي غير هادشي!\n\nصوفيا: لالا ماشي بوحدو .. كلشي \n\nزين : وماندمتيش ؟ ولا تندمي من بعد \n\nصوفيا : عمرني ماندم .. الى بقيتي معايا ديما بحال هاكا كاعمرني ندم ... عنداك نتا تعجبك وحدة اخرى \n\nزين : لا .. مانعاودش نسمعها منك مرة اخرى صافي (عنقني) مكايناش فالدنيا حسن من حبيبتي صوفيا \n\nعنقتو ورتاحيت لهضرتو . دوزنا ساعة ونص فالفراش وناض هزني كيضحك \n\nزين : غيفشلو عليك عضامك دابا خهه \n\nصوفيا: واييه فشلو عليا \n\nزين : دابا تولفي .. هادي رياضة تاهيا خخخ مع المدة تولفيها ونورجعي مدمنة عليها (غمزني )\n\nضحكني ودخلنا للدوش بجوج ، جلسني فالبينوار بين رجليه عامر ماء ورغوة وجلس مورايا ، عجبو شعري وبدا كيرح فيه بيدو \n\nزين : شعرك زوين احبيبة .. عنداك تقطعيه \n\nصوفيا : لا مانقدرش\n\nرجتو قدامي كنلعب فيه وبدا كيدوز يدو على كتافي ويبوسني \n\nزين: فين نسافرو من بعد العرس؟\n\nصوفيا : فين بغيتي نتا؟\n\nهزيت راسي عندو فرحانة \n\nزين: اختاري \n\nشد صدري كيماسيه وانا كنخمم ومتكية على صدرو \n\nصوفيا : نختار تللي بغيت؟\n\nزين : اللي عجبك \n\nصوفيا: اللي عجبني!!! اي بلاصو واخا بعيدة؟\n\nزين : يالاه قولي نسمع \n\nقلت بصوت خافت حشمانة يضحك عليا\n\nصوفيا: المالديف ههه\n\nقال كيضحك : باغا تمشي لمالديف؟\n\nصوفيا : انا غير قلت وصافي ... نتا قلتي نقول اللي بغيت \n\nندمت علاش قلتها وقابت وجهي كنسرح شعري مارضيتش علاش يضحك عليا .. جرني عندو ورجع ليا شعري اللور كيضحك \n\nزين: نمشيو للمالديف ... علاش لا \n\nهزيت عيني مصدومة : بصح! واخا غالية ؟\n\nزين: حتى حاجة ماتغلى على العمر ديالي \n\nهز ليا فمي باسني وانا نعنقو فرحانة . \n\nغسلت و لبست بينوار ابيض لقيتو معلق فالحمام .. استغربت وتلفت عندو كان كيلبس واحد اخر كحل \n\nصوفيا: هادا بينوار ديال العيالات ! شنو كيدير عندك هنا \n\nشمينو لقيتو ديجا مصبن يعني مستعمل \n\nجا عندي مكمش جبهتو وحيد ليا البينوار على لحمي ووراني ضهرو مكتوبة فيه \" homme\" \n\nزين : ديال الرجال اصوفيا ماشي دالعيالات \n\nحسيت بيه بحال الى تقلق ... نااري كيتقلق دغيا وعلى ابسط حاجة ! شنو فيا \nالى سولتو؟ انا غير شكيت وصافي! يكون ماعجبوش علاش نشك فيه ! خلاني واقفة \nكنشوف فيه ومشا للمراية عطاني بضهرو وا كيمشط شعرو \n\nصوفيا : غير سولتك وصافي!\n\nماردش عليا بمرة ... حتى انا مارضيتش علاش مجاوبنيش وخرجت ... لقيت \nتيليفوني كايصوني ومشيت لقيت ماما اللي كتعيط جاوبتها و انا كنسمع زين \nالدين مورايا كيحل البلاكار \n\nصوفيا : الو ماما \n\nماما: الو... ايوا ماعيطتي ماتسولتي! شكون غيمشي يشوف الحلوة دلاكريم اللي غاديري فالعرس!\n\nصوفيا : اااه .. واخا ها حنا جايين \n\nماما: واش درتي بداكشي علاش وصيتك ؟\n\nصوفيا: اه وصافي حتى نجي .. يالاه هاحنا جايين \n\nقطعت وتلفت عند زين الدين لقيتو واقف لابس سروال دجين دتير ليه السمطة \nوعريان من الفوق .. عاقد حجبانو وكيشوف فيا .. مافهمتش مالو ! قالي بهدوء\n\nزين: علاش قلتيها حنا جايين ؟\n\nصوفيا: تنفخت عليه) خاصني نمشي \n\nقال بهدوء : وعلاش بغيتي تمشي؟! \n\nمارديتش عليه و حيدت البينوار قدامو ولبست سليبي وسوتياماتي .. يالاه هزيت \nكسوة خفيفة كنت لابساخا تحت الجلابة وهوا يجرني من يدي عندو وقالي بنضرات \nانزعاج \n\nزين: علاش باغا تمشي؟ علاش ماقلتيش ليها خاصنا نفرشو الدار .. مزال ماخدينا الفراش كامل \n\nصوفيا: من بعد الفراش \n\nزين: صوفيا! مالكي ؟\n\nدورت وجهي نلبس وقلت ليه \n\nصوفيا: شوف نتا مالك \n\nتنهد وخلاني لبست جلابتي وبغلتي ونشفت شعري خليتو مطلوق .. دخلت للدوش \nصايبت وجهي وكحلت عينيا وخرج لقيتو لابس تيشورط زرقاء وموكاسان كحل ديال \nالدان وريحتو واصلة حتى لعندي ... ماكرهتش نعنقو .. ولاكن لا .. مانعنقو \nمايعنقني . هزيت صاكي وهز هوا سوارتو وخرجنا . فتح ليا الباب طوموبيل \nومشينا شادين طريق الرباط .. درت راسي مكلخة حيت فعلا مابغيتش نرجع لدرانا \nوبغيت نبقا معاه ... دخلنا الرباط ووقف الطوموبيل حدى اوتيل ديوان ونزل فتح\n ليا الباب باش ننزل .. بقيت جالسة وهوا كيتسناني نزل مابغيتش .. دخل راسو \nعندي وباسني فحنكي وقال \n\nزين: نزلي نفطرو .. يالاه نزلي مزال ماسخيتش بيك \n\nقلبت وجهي : مابغيتش .. خاصني نرجع للدار \n\nزين: شد ليا فيدي : يالاه احبيبة نزلي ... راك وليتي مراتي مابقينيش محسوبة على واليديك دابا .. يالاه نزلي \n\nنزلت منفخة .. ماشي غير منفخة هازة قنانفي فالسماء \n\nشد ليا فيدي جارني معاه ودخلنا للأوتيل .. مشينا لمطعم وجلسنا .. حطو لينا \nفطور وغدا حيت فقنا معطلين .. ماهضرتش معاه بقيت ساكتة كناكل بشوية .. جبد \nالتيليفون ديالو كيهضر فيه حتى كنسمعو كيقول \n\nزين : كلشي مزيان الاللة فتيحة نتوما مزيانين ؟ ... امم .. كنا غنجيو بصح \nدابا مابقيناش جايين ... باقي خصها تشوف الفراش اللي بغات و داكشي اللي \nخاصها عاد نرجعو ... الى كيانة شي حاجة انا نعيط على سارة تعاونكم ... \nيالاه اللة فتيحة تهلاي ليا فراسك\n\n\nخليتو حتى قطع وانا نقول ليه \n\nصوفيا : علاش قلتي ليها هاكا! خاصني نمشي راه العرس بقات ليه 20 يوم ! \n\nزين : حتى هنا مزال عندك ماتقضي .. باقي الدار ماتفرشات ... حوايجك اللي غتلبسي وداكشي اللي غايخصك حتى هوا ... خودي كلشي من هنا \n\nسكت دايرا فيها مقلقة وبثا كيهضر غير هوا بحال الى ماواقع والو \n\nزين : تبغي تمشي لكازا؟ ولا نبقاو هنا ؟ . . . الى بغيتي تمشي تاخدي داكشي \nاللي بغيتي من تما نمشيو .. شنو بان ليك . . . . انا كنت غنريزيرفي هنا \nفهاد الاوتيل... واش تمشي لكازا؟\n\nقلبت وجهي وقلت : اللي عجبك \n\nزين : كازا حسن .. بلا مانريزيرفي هنا \n\nشد ليا فيدي فوق الطبلة كيلعب فيها حتى ساليت ماكلتي ونضنا خرجنا .. الطريق\n كاملة وحنا ساكتين ... شاد ليا فيدي وكايصوك بيها وانا مقلقة مكنهضرش . \nداني لمروكو مول ودخلت لابسة جلابة ماحملتش راسي بيها .. كلشي كلاص وهوا \nكلاص وانا بوحدي اللي لابسة الجلابة . بغيت نقولو شري ليا شي لبسة وحشمت \nنطلبها منو .. اش ندير ماندير بانت ليا غير الطواليط ومشيت ليها خليتو واقف\n كيتسنا .. شوية خرجت عندو بجلابتي فازكة من القدام ومعصبة معاها زعما \nوكنفض فيها \n\nصوفيا: تفوو .. طبعات ليا ... يالاه نمشيو بحالنا حسن \n\nزين: دابا تنشف غير خليها \n\nصوفيا: لالا منبقاش كندور بيها هاكا حتى تنشف .. يالاه نمشيو مامرتاحاش \n\nزين: بلاتي ... دخلي تبدليها؟ دخلي لشي بوتيك خودي شي كسوة وحيدي هادي \n\nصوفيا : نلبس الكسوة مع البلغة! لالا نمشيو حسن \n\nجرني ودور يدو مور ضهري \n\nزين : خودي ليها صندالة ولاصباط متلك كتصعبيها .. يالاه بدلي هنا راحنا فبلاصت الحوايج نيت \n\nعجبني الحال .. هانا غنطلق عليه زيني عاوتاني ونتبوكص ونبان عليه شوية باش \nتجي معايا التقليقة ههه.. دخلت لواحد الماركة معروفة وبديت كندور ونقلب بين\n الكساوي .. شفت وحدة فالحكل حمقاتني فوق الركبة بشوووية ومزيرة على اللحم \nوتوبها واقف عندها الكول متلت ونص كم .. هزيتها غادية بيها حتى كيطيرها \nليها من يدي ولاحها على واحد الطبلة وجرني من خصري قبل مانهضر وقفني حدا \nكساوي اخرين طوال وقال ليا بحنان \n\nزين: هانتي احبيبة...شوفي هادو زوينين ويجيو معاك .. مع نتي طويلة داكشي الطويل يجي حسن \n\nصوفيا: عجباتني هاديك \n\nزين : تلبسيها فالدار؟ الر كنتي غاتلبسيها فالدار واخا ... اما تلبسيها برا لا ... رجليك كيبانو ويبداو يحنزز فيك \n\nصوفيا: قلتي ليا نكون معاك نلبس اللي بغيت \n\nزين : واهانتي احبيبة طالقة شعرك ودايرة مكياج .. ماقلتش ليك لا .. ولاكن \nالتقزاف ومزير ونتي عندك الخير فايض لا ... ناخدها ليك ماشي مشكل ولاكن \nتلبسيها فالدار \n\nصوفيا: افف.. واخا \n\nوقفت قدامو كنشوف اللي تعجبني وهوا مورايا كيلعب ليا فعنقي وفشعري .. هزيت \nسالوبيط ازرق ديال التوب خفيف سروالو واسع طويل والفوقني معري من الكتاف \nمشدود بالخيوط وعندو خيط فالخصر كيتعقد .. زوين عجبني .. مشيت لبستو وخرجت \nعند زين الدين .. شافني وناض سرح ليا شعري على كتافي وطلع ليا الوفوقني \nشوية على صدري وقال \n\nزين: خليه هاكا .. شعرك هاكا \n\nضحكت ومشيت خديت صندالة بلا فالقهوي .. رتاحيت فاللبسة وعجباتني شد ليا \nفيدي وخرجنا كندورو .. جينا مع بعضياتنا وباينة غير فعينين البنات اللي \nكيشوفو فيا وفيه ويتغامزو وتابعينا بعينيهم ... هوا طويل ومفورمي وانا \nطويلة ومفورمية عندي الصدر ومؤخرة والكرش ماكيناش .. ماغليضاش بزاف \nوماضعيفاش . ديتو لبلاصت المكياج وبقيت جمع هادي جمع هادي عمرت السلة مزيان\n وهوا كيشري ليا مكتيقولش لا .. بغيت ندخل لبلاصت السيكان وهوا يجرني \n\nزين: اجي نشوفو هادي بعدا \n\nتلفت بان ليا بوتيك ديال الملابس الداخلية .. دخلت معاه .. لقينا الرجال \nتما ومنهم مصارة كيتقداو مع صحاباتهم ... يدي بيديه ختاريت ليدوبياس \nوليسوميج دو نوي وداكشي ديال الحمام وكل ما كيخص العروسة ... تهلييت فراسي \nوخرت هازة الصيكان ... تقديت حتى عييت ومزال ماشبعت . وحتى هوا خدا بزاف \nديال الحوايج راسو وختاريت ليه على دوقي داكشي اللي كيعجبني .. سالينا مع \nالحوايج ومشينا لاوتيل شيراطون فيه ريزيرفا الليلة .. طلعت للبيت كان كبير \nوغزااال .. حطيت الحوايج ونزلت تعشيت معاه .. حنا جالسين كنترومانساو شوية \nصونا ليه التيليفون .. هزو شاف النمرة وهوا يعبس\n\n\nعقد حجبانو وقطع ... بغا يرجع يكمل معايا الهضرة وهوا يصوني ليه التيليفون مرة أخرى ... هزو بغا يقطع وانا نشد ليه يدو \n\nصوفيا : جاوب .. علاش كتقطع \n\nزين : لخرى اللي كتعيط .. مافيا اللي يهضر معاها \n\nصوفيا : جاوبها .. علاش كتعيط ليك؟ شنو بغات؟\n\nزين : غاتقوليا سيفط ليا الفلوس راه تسالاو ليا هادشي اللي غاتقول \n\nصوفيا: يكون ولدك محتاج شي حاجة \n\nزين: ولدي راه مع ختي مراهش عندها هي .. جبتو معايا يعني كتعيط باغا نديه \nليا ولا باغا الفلوس ولا باغا طلع بيا الزمر لراسي هاد العشية .. شهر هادا \nعطيتها 10000 درهم فاش كان معاها الولد .. سيمانة دوز معاها وجبتو قبل \nمانجي .. مالها فين ما دور ليها فالخوى تعيط دايرة السبة بالولد ! . . . \nصافي بدلي الموضوع \n\nطفا التيليفون وحطو للجنب ولاح يدو على ضهري \n\nصوفيا : شنو سميتها بعدا ؟\n\nزين: وشنو بغيتي ديري بسميتها؟ ماعندك ماديري بيها \n\nصوفيا: بغيت نعرف وصافي ... والى متبغيتيهاش تعيط ليك ارا انا نجاوبها \n\nزين : علاش غتجاوبيها! حتى يدوز العرس ديك الساعة جاوبيها وعطيها علاش كتقلب \n\nصوفيا : باستغراب) اجي .. كفاش تزوجتي بلا موافقتها؟ \n\nزين: وهانا تزوجت بلا الموافقة .. علاش كاين غير انا؟ \n\nصوفيا: ياك خاصك الموافقة بعدا \n\nزين : ومال هادو اللي كيتزوجو بلا موافقة \n\nصوفيا : وكفاش كايديرو ليها .. مايمكنش!\n\nزين : كيتزوج عادي ... شكون عرفو مزوج اصلا ... شحال من واحد تزوج وماقالش \nراه مزوج ... الى ماشكوش فيه ومابحتوش عليه راه مغايعرفو حتى واحد مزوج \n\nصوفيا : اويييلي مايمكنش!\n\nزين : كلشي ممكن .. المغرب هادا ... كيحساب ليك ميريكان ! هه\n\nصوفيا: ويلى مشا الضوسي للمحكمة راه غايعرفوك مزوج \n\nزين: تعشاي احبيبة تعشاي ... هادشي قوليه فاش تكوني ففرنسا .. اما هنا \nمافيهم اللي يقلب ولا يسول على 20 مليون راجل باغي يتزوج ... من نيتك ! ههه\n حساب ليك كاين غير واحد اللي باغي يتزوج ! راه المحاكم عامرين بيهم زواج \nوطلاق وروينة ... وحتى وتحد مداير خدمتو وحتى واحد مامسالي يبحت ولا يقلب \n.. الا الا فرشتي راسك وقلتي راك مزوج .. تما كيكتبوها ليك فالوراق \nومايقبلو حتى تجيب الموافقة .. خوي راسك من هاد التخربيق راه غير شهادة \nالسكنة بغا واحد صاحبي يديرها وماعندوش الدار .. ودارو فاتح فيها مدرسة \nديال تعليم السياقة ... والمقدم ديال الحومة ديالو عارف باللي ديك الدار \nمابقاتش ديال السكنة و ممنوع تعطا ليه شهادة السكنة على ديك الدار حيت ولات\n كوميرس .. ومشا لمقطاعة ودفع الاوراق وعطاوها ليه وسنيا ليه فيها المقدم \nبراسو والقايد والروينة وماسولو مابحتو ما تالعبة وماعرفينش باللي ديك \nالدار نفسها هي اللي باغي عليها شهادة السكنة هه!! مساليين ليك هما يقلبو \nعليك .. متايقلبو حتى كايكونو عطاااو اللي عطاو ومول الفعلة اللي بغا \nالوراق دار شي زبلة واستاغل الاوراق الى اخ ... عاد كاينوضو يقلبو باش \nياخدو فليسات ويرجعو يغطيو عليه \n\nصوفيا: ههه حساب ليا غاتقولو يدخلوه للحبس\n\nزين: كولي راه ماكلتك بردات \n\nصوفيا: ونهار تعرف باللي تزوجتي شنو غادير غادعيك \n\nزين: الى وصلات لودنها تعضها ... مزال ماكتعرف زين الدين شكون يكون\n\nصوفيا : ياكما خبيتي باللي راك مزوج حتى نتا \n\nزين: حتى لنهار تعرف وتمشي ترفع دعوة عاد غتعرفي ديك الساعة\n\n\nقلبنا الموضوع وكملنا عشانا وطلعنا للاوتيل بتنا فيه .. متقربش ليا حيت \nيمكن حاس بيا عيانة وباغا نرتاح وحتى الفتحة كضرني الى قصتها بصبعي ولا \nبغيت نتوضا .. برد فيا الدم وبدات كتعطيني الحريق فاش كندخل طواليط ... \nتكيت على ضهري وهوا معنقني كنتجمعو وسهرانين عاطينها للبوسان وكنعاود ليه \nزبايلي وعلى راسي وهوا كيسمع ويضحك ... دوزنا الليلة حاللين عينينا كنهضرو \nحتى دانا النعاس.\n\nفقت الصباح حسيت بحال الماء سخون هبط مني .. درت يدي لقيت الماء اللي نزل \nشوية ، نضت للطواليط طرفت و خرجت عند زين كان باقي ناعس .. تكيت عليه \nكنفيقو وهوا يحل عينيه وباسني \n\nزين : صباح النور... فقتي بكري \n\nصوفيا : ضرباتني الفيقة وحسيت بخال الماء هبط معايا من لتحت \n\nزين : باستغراب) تمشي تشوفي الطبيبة؟\n\nصوفيا: يالاه \n\nناض دوش وخرج لقاني لابسة السالوبيت ديالي اللي شرى ليا .. لبس سروال \nوقميجة زرقاء ونزلنا مشينا لواحد الكلينيك قريب .. دخلت عند الطبيبة انا \nوياه وجلسنا ..شرحت ليها شنو عندي وباللي يالاخ تزوجت وابتاسمات ونضت معاها\n لواحد البيت صغير . طلعت على البياس وحليت ليها رجلي قلباتني ونضت رجعت \nحدى زين الدين ورجعات هي للبياض ديالها \n\nصوفيا : واش كلشي مزيان؟\n\nالطبيبة : مزيان .. غير رتاحي شوية ماتجهديش على راسك .. البكرة عندك رهيفة بزاف .. ماحسيتيش بيها واقيلا داكشي علاش \n\nصوفيا: لا ماحسيتش \n\nالطبيبة : عطي دابا الراحة راسك .. كتشربي شي دواء .. شي مانع الحمل ولا \n\nتدخل زين : لا مكتشربش ... مابغينا بل مانع لا حتى حاجة \n\nالطبيبة : خاصك تاخدي واحد بوماضة ديريها فاش تبغي تنعسي .. اما الماء عادي يهبط .. من بعد مايبقا والو \n\nخديت تلورقة وخرجت انا وزين الدين \n\n. عنقني وقال\n\nزين: غاسخاي بيا فهاد المدة اللي عطاتك الطبيبة \n\nصوفيا: لا ههه ولاكن حسن عطاتني الراحة ... عارفني مكنبغيش نخسر ليك خاطر \n\nباسني فحنكي : عارف الزين ديالي ... يالاه نفطرو ونمشيو نشوفو داكشي اللي باقي خاصك \n\nمشيت معاه كنتقدا ونشوف حتى الاتات ... 20 والزيادة وانا معاه مارجعتش \nللدار وبقا غير التيليفون بيناتنا انا ودارنا .. حتى هما مقالو والو \nوكيوجدو للعرس بمساعدة خوالاتي اللي جاو ... انا وزين عايشين الحب ... \nماخلا متشرى ليا .. فرشت داري كاملة من الفوق حتى للتحت وحتى هوا تشغل مع \nالقهوى ديالو اللي تحت الدار .. لقا ليها جيرو يوقف عليها وجهزها وباقي \nكيجهز فيها... العرس من جيه و القهوى من جيه و الاتات حتى هوا من جيه .. \nكلشي تجمع دقة وحدة ،\n\nيتبع\n"
  },
  {
    "id": "5",
    "title": "أحببته أبيض الشعر الجزء السادس",
    "desc": "\nبقا نهار للحنة ديالي وانا نوض كنجمع حوايجي .. كنجمع وفشلانة مقادراش \nوماعندي خاطر ولا كانة ... ماقدرتش نفطر وهوا نزل للقهوى حيت جابو ليه \nالكراسة اللي طلب والطبالي ... حسيت بنفسي تروعات ومشيت كنجري للدوش \nبالبينوار مقزب .. رديت مسارني حتى بغا راسي يتشق .. ماحسيت غير بزين شدو \nليا من اللور وبقا شادني حتى رديت وهزيت راسي سخفانة تكيت على صدرو \n\nزين : واش مريضة احبيبة؟ كضرك شي حاجة ؟\n\nصوفيا : ماعرفت مالي هاد الصباح .. النفس كتقطع فيا وكرشي مقلوبة \n\nزين: ماكليتي والو(عنقني)\n\nصوفيا: ماقدرتش .. حتى حوايجي ديال الدهاز ماقادراش نجمعو .. وخاصنا نرجعو \nراه الحنة غدا .. خاصني الحمام خاصني الصالون مزال تابعني بزاف \n\nزين : اجي رتاحي شوية بعدا .. الى متقدرتيش تمشي ليوم حتى لغدا الصباح (هزني)\n\nصوفيا: خاصني نرجع ضاروري ليوم .. العائلة كتجمع ومجاتش مايلقاونيش .. غيشبعو فيا هضرة .. غير يالاه \n\nزين : واخا . يالاه تكاي نتي هنا .. انا نجمع ليك هادشي فالباليزة \n\nجلست متكية راسي كنوريه شنو يجمع ونوض مرة مرة واخا حاسة براسي مريضة \nومشللة وحتى وجهي صفر ، نهار احتاجيتك اوجهي قمشوك المشاش . . . مهار العيد\n تنوض فيا الضرسة .. فشي عرس طرطق فيا السخانة ... وفشي سفر تجيني ليغكل \n... ودابا عرسي تقلب عليا الجو دقة وحدة وعيني دخلو .. الله ياربي غاظي \nنبان حالتي غدا مايقر فيا لا مكياج لا صباغة . \n\nلبست جلابتي وبلغتي ومشيت تقيت وزين واقف حدايا ... هبط ليا باليزتي وطلع عندي شد ليا فيدي .. نازلة وكنشمش \n\nصوفيا : ريحت كسكسو ! \n\nزين : شنو؟\n\nصوفيا : واش ساكن شي واحد هنا ؟ كنشم ريحت كسكو \n\nزين : لا مساكن حتى واحد ! الديور خاويين !\n\nصوفيا : وا مانعرف شميت ريحت كسكو .\n\nنزلت كنشم حتى طلعت للطوموبيل وانا نشم ريحت المازوط وغممضت عيني \n\nصوفيا : الله على ريييحة .. كتعجبني ريحت المازوط \n\nزين : هه! نتي واااقيلا درتيها قد راسك ... ها كسكسو ها المازوط ... مايكونش شي بيلوط عندك فداك الكرش ؟\n\nخرجت عيني فيه مصدمة : اوييلي !!! لا راه فاش كتبغي تجيني الدم كيوقع ليا هاكا !\n\nزين : هاحنا غانشوفو ... غندوزو نشوفو شي طبيبة وديك الساعة نشدو الطريق\n\nتخلعت .. لالا تفعفعت ...اوييلي !!! سبقت العرس على الخطبة ! وسبقت الدخلة \nعلى العرس و نزيد نسبق الاولاد حتى هما ! صاافي الشووهة غنسمع الهضرة على \nهادشي واها تزوجت بيه غنبان فعينين والديا فيا الدودة .. هه صباح الخير \nعليا عاد ضرباتني الفيقة وباز لوجهي !\n\nداني عند الطبيبة وانا كنطلب الله ما يكونش داكشي مناش خايفة . دخلاتني جلست انا وزين الدين .. ماعقلتش على راسي حتى قلت ليه \n\nصوفيا : بغيت اللبن ! \n\nشاف فالطبيبة وبدا يضحك وحتى هيا بدات كضحط .. حرك راسو وقاليا \n\nزين : واخا لاللة.. نخرجو ونجيب ليك اللبن وحتى كسكسو .. شنو اخر \n\nصوفيا : خههخخ.. لالا بصح شي حاجة ماشي هي هاديك هه \n\nالطبيبة : درتي البولة هاد الصباح \n\nصوفيا : لا باقي! \n\nالطبيبة : واخا مزيان .. هاكي دخلي عطيني البولة فهاد القريعة \n\nخديت القرعة دالزاج ودخلت لطواليط خليتها كتهضر معاه وهوا كيضحك ويهضر عليا\n .. درت ليها واحد القطرة تما وناضت عندي خداتو دارت ليا تيست وبقات ومشات \nرجعات للبيرو ورجعت معاها .. ضحكات وقالت ليا \n\nالطبيبة : ايوا خاصك اللبن على هاد الحساب .. مبروك الاللة راكي حاملة .. ولاكن خاصك تحاليل ضاروري \n\nشاف فيا زين وشفت فعينيه الفرحة .. اما انا كحال وجهي وزراقيت وحشمت نبين \nقدامهم .. ضحك بزز مني واخا قفرتها ونضت مع زين شاد ليا فيدي ، اويييلي \nغنطلع فاعمارية حاملة!! شنو غيغنيو عليا ديك الساعة ! تبارك الله على خونا \nطرطق البشونة !!!\n\n\nسكت واخا ماعحبنيش الحال وكنت مزالة باغا نعيش شوية حياتي ونسافر عاد ندير \nالدراري ماشي بيه فيه ، طلعت حداه للطوموبيل وهوا كيضحك عليا .. ايه ضحك \nسعداتك كاع داكشي اللي بغيتيه لقيتيه . جلست مربعو يدي وخوا حدايا كيلعب \nليا فشعري باش نضحك ويلعب ليا فوجهي \n\nزين : مالك الزين مقلق؟\n\nصوفيا : والو .. يالاه نمشيو ... ماعرفت شنو غانقول ليهم دابا \n\nزين : وبااينة اصوفيا غير الى بغاو هما يتكلخو ، باينة مدام دوزنا 20 يوم \nوالزيادة غير انا وياك وكنباتو بجوج راه بانية غنكونو درنا البسالة ههه \nوصافي ياك مرتي ومزوج بيك .. واللي بغا يهضر خليه يهضر... غانجيب للكبيدة \nكسكسو واللبن اللي بغات \n\nباس ليا يدي وبدا يسايس معايا عاد رجعات ليا الضحكة .. كنضحك على راسي ههه \nديما مسبقة الكبيرة على الصغيرة الله يستر .. كي غاندير مع هاد الراس اللي \nتقيل وكي غتندير نطلع فالعمارية ؟ من تما غنرش كلشي بتقية عالمية يبقاو \nعاقلين عليها مدى الحياة ... ولا نهز فيدي شي سطل نبقا داخلة خارجة بيه .. \nولا حسن ميكة .. ميكة حسن كاع فين ما نحس براسي باغا نرد نجبدها واخا نكون \nبارزة ههه، مشينا شدينا الطريق وشرى ليا كسكسو واللبن ومشيت كناكل وهوا \nحدايا راشقة ليه ... عمرت كرشي مزيان حتى حسيت بيها كادور وانا نوقفو فوسط \nالطريق ونزلت تقييت سيكوك . . . بقيت نبعبع حتى خرج ليا من نيفي وتخنقت ...\n مشا المكياج مشا كلشي .. غسل ليا وجهي وردني للطوموبيل لاوية بزز باش \nكنتحرك .. تكا ليا الكرسي ونعست حتى وصلنا للحومة عاد فيقني قاديت المكياج \nلوجهي ... بغيت نزل هوا يبوس ليا يدي \n\nزين : تهلاي فراسك احبيبة ... غنتوحشك \n\nصوفيا : وصافي غنبات فدارنا غير هاد الليلة وصافي \n\nزين : واخا هاكاك غنتوحشك .. فاش معيط ليك جاوبي \n\nصوفيا : ماغطلعش؟\n\nزين : بلاش عير طلعي .. راه خوك جاي غنسلم عليه ونمشي .. غاتكون عندكم الدار عامرة \n\nنزلت ونزل معايا عطاني الباليزة .. سلمنا على خويا وعيا فزين يطلع مابغاش \n.. سلم على بابا اللي كان خارج من الباب وبست ليه يدو حشمانة .. رضا عليا \nوطلع مع عادل خويا هاز ليا الباليزة .. كنسمع الضجيج من الدروج .. باينة \nالعائلة جات ... دخلت مع الباب وهما يبانو ليا بنات خالتي وعمتي تعرضو ليا \n.. بديت كنسلم بزز .. باغا غير نتكى نرتاح .. اللي سلمت عليها كنبغي تشد \nمعايا الحتيت وانا الحتيت عندي هاد الساعة مفدوع كيترش ، مشات باليزتي \nللبيت وتبعتها وتبعوني بنات لافامي .. شافت ماما واقفة محنية كتغلف الحلوية\n وحاضية مع الكادوات اللي محطوطين .. الدنيا مزهورة فدارنا وانا مجايبة \nخبار !\n\nدارت ماما سلمت عليها وشادة الضحكة ، بدات كدور ليا فراسها وانا حابسة \nالضحكة ومشيت لناموسيتي جلست .. كانت ماما مشغولة مع الناس مهضرناش حدها \nخبات الباليزة ديالي وعطاتني قفطان ابيض لبستو وجلست كنشوف وفيا الموت ديال\n العيا والنعاس ، حسيت بكرشي بدلت كتنوض وانا نمشي لطواليط وسديت عليا تما \nوجلست نبوع ، سمعت الباب كيتدفع وهزين راسي معصبة \n\nصوفيا : شكوون؟ انا هنا ؟؟؟\n\nماما: حلي انا \n\nحليت ليها ودخلات بالزربة سدات الباب وشافت فيا مخرجة عينيها وانا فمي محلول مقلوبة على الروبيني \n\nماما : درتيها يا المسخوطة!!! خلي بعدا حتى يدوز العرس وييييلي وحدييي\n\nصوفيا: وصافي دابا خليني \n\nماما : ويلي ويلي .. غسلي وجهك شو حالتك ... عرفتك زبلتيها .. عينيك داخلين\n مع الباب عرفتك غتكوني جبتي شي كرش مافيهااااااش شك هادي ... حاملة؟\n\nشافت فيها خايفة تزف عليا وحركت ليها راسي بالايحاب .. جراتني كتجمع ليا شعري وتمسح ليها وجهي وانا فيا السخفة يديا كيترعدو .\n\nماما: الى سولك شي واحد فين كنتي ماتقوليش ليه 20 يوم ونتي غابرة .. قولي \nليهم مشيتي معاه واحد النهار شريتي الحوايج ديالك و بتو تما وليوم رجعتو \n... راه جاو خلاتك وعماتك وماقلتش ليهم والو من غير خالتك سميرة وعمتك \nفاطمة ... هما اللي قلتها ليهم .. سيري دابا ونعسي واللي سولك قوليه فيك \nالدم ... اميييمتي واش مزال غاتسهري الليل وطلعي فالعمارية .. والحنة كي \nغاديري ليها غنبقا غادية جايا ليك بالسطل!!!!\n\nصوفيا: اللي سولني نقول ليه فيا وجع الدم وصافي \n\nماما: يالاه خرجي ... وسيري نعسي وشبعي نعاس باش تقدري تجلسي مع الناس وتحني بلا فضايح\n\n\nو كأن الوقت فى بعدك واقف مابيمشيش و كأنك كنتى معايا بعدتى و مبعتيش فى دمى حبيبتى و امى و زى مكون ببتدى اعيش\n\n\nمن هوس سماع اغاني فرانك سيناتراـ جاك بريل ، داليلا ، خوليو إغليسياس رجع \nاليوم يسمع اكثر للاغاني المشرقية و هاد الاغنية بالضبط ديال حسين الجسمي \nبالرغم من انو قال انها وطنية و كيتغنى بيها على مصر الى ان زين لقى \nكلماتها كتعبر عليه وعلى حالتيو مع صوفيا وهوا سايق السيارة كيتسمع للأغنية\n .. ولكن علاش الواحد كيختار غلط من الاول ؟؟ علاش صوفيا مكانتش اختيارخ \nالصحيح من الاول .. علاش ولدو لي من هاديك كان من الاول ولدو هوا وصوفيا \nعلاش خاص تكون الاختيارات الخطأ قبل من الصواب بالرغم ان الحاجة الزوينة لي\n خرج بيها من علاقته بمرتو اللواة هي ولدو ... روحه وحياته ... \n\nوسط نغمات اغنية حسين الجسمي و الاسئلة لي كدور فباله وقف حدا دار والديه ،\n نزل باش نشوف واش واجدين وواش كاع داكشي لي شرا واللي و كلف خوتو بيه غدي \nيحملوه ويديوه واجد يشوف حتى واش ناقصهم شي حاجة... سطاصيونيا طونوبيل \nونازل بخطوات ثابتة حتى كيشوف شي حد واقف حدا الباب ... كنقرب من لباب و \nاهوا كيفرز ملامحها حتى وصل عندها و هوت حاس بغمة وخوف \n\n\nزين: سارة؟؟ اش واقفا كديري حدا باب الدار؟؟ دخلي...\n\nسارة بتوثر: لا ازين يلاه معايا كنت كنتسناك تجي عرفتك غدي تبان دابا را من البارح و حنا كنقلبو عليك؟؟\n\nزين بخوف: سارة اش كاين؟؟ اش طاري قوليلي؟؟\n\nسارة بصوت مخنوق وكتبكي: لبارح جات عندنا مرتك كنا مجمعين نكملو تاويل \nالحنة ديال اليوم و العرس عرفاتك تزوجتي و نوضات الحيحة فالدار و بغات تاخد\n معاها الصغيور .. مابغيناش نعطيوه ليها وجراتو بزز فوسط الصداعات معرفناش \nكفاش .. كفاش ليها من يدها ف الدروج.. يلاه سمعا غوتا وحدة منو نزلنا لقينا\n راسو فيه الدم ولكن دغيا هزو حبيبو سمير و ديناه لسبيطار ...عيطنا ليك حتى\n عيينا وعيينا نعيطو لصوفيا حتى هيا والو مكنتيش تجاوب وحتى هي عيطاتلك و \nمكتجاوبش...\n\nتصدم زين .. شوية مشا يجري للطونوبيل وهي تبعو سارة دغيا وركبات قبل مايديماري و مشا منير و بين عينييه الصورة دولدو\n\n\nفلاش باك \n\nقبل 3 سنوات \n\n\nدخل زين دين لغرفة جميلة فواحد من اكبر مستشفيات الولادة في اسبانيا تجه وهو فرحان نحو مرتو و بدا يبوس راسها \n\n\nزين: انا اسعد واحد فالدنيا يلاه جيت من الكوفوز... ولد غزال تبارك الله\n\nزوجة زوجة زين بملامح باردة : كلملي الطبيب؟؟\n\nزين دائما بالابتسامة: متخافيش انت بيخير وحتى ولدنا را سولت الطبيب...\n\nزوجة زين بصوت عالي: زين كلملي الطبيب...\n\nدخل الطبيب لي كان مغربي و لكن رغم ذلك بدات تهضر زوجة زين بالاسبانية \nبتكبر: بغيت نعرف علاش ولدت بسيزاريين رغم ان وعدكم ليا كان غدي تكون ولادة\n طبيعية..\n\nالطبيب جاوبها بالمغربية: الولد كان فخطر وكون تعطلنا شوية كان لاكسجين \nمغديش يبقا يدخللو لدماغ ا مدام و كنا يا نفقدوه يا نخرجو طفل معاق \nللوجود... \n\nزوجة زين: واخا هادشي كامل ادكتور كان خاصكم تاخدو رأيي...\n\nالطبيب بعصبية: لالة حنا هنا كنفكرو فمصلحة المريض مغديش نبقا نتسناوك حتى تفيقي من البنج باش ناخدو رايك..\n\nزين بهدوء: اه اه ادكتور فهمنا و شكرا على مجهوداتكم..\n\nزوجة زين بصوت عالي: زين خليني نكمل هضرتي عافاك و مدخلش... اوا ادكتور امتى غادي تبرا سيكاتريس؟؟\n\nالطبيب بغضب مكتوم: مغديش ياخد وقت كثير باش يبرا...\n\nزوجة زين : وامتى نقدر ندير عملية التجميل؟؟؟\n\nالطبيب وهو خارج من الغرفة : هادشي ماشي اختصاصي ملي تخرجي غدا بالسلامة \nسولي على مول الاختصاص يفيدك... ميستر زين الدين مبروك الزيادة ويتربي \nفعزكم.\n\nزين بابتسامة: الله يبارك فيك دكتور...\n\nقرب زين من مرتو وكيحاول يحظنها ولكن هي دورات وجها وقالت\n\nزوجة زين وهي مغمضة عينيها: زين شوفلي طبيب تجميل مرجعش للمغرب حتى ندير العملية...\n\nدزين بأسى : كنت كنقول الولاة غدي ديرلك عقلك و لكن بايلي عاد مزدتي تسطيتي ...\n\nزوجة زين بهدوء: خرج ازين خليني نرتاح...\n\nخرج بنرفزة من الغرفة ومشا للحضانة... وقف كيطل على ولدو ويبتسم وبصوت هادىء ونضرة امل قال \n\nزين : انت الحاجة الزوينة لي عندي فهاد الدنيا احبيبي... غدي ندير كولشي باش على الاقل انت تعيش فرحان... \n\n\n#عودة_الى_الواقع\n\n\nوقف زين الطونوبيل و خرج بسرعة كيجري دخل لسبيطار هوا وسارة ، و فطريقهم \nشافتو مرتو الاولى ومشات كتجري اتجاهو وهي كتبكي وتنوح باغا تعنقو ، وقف \nمسمر فبلاصتو ويدو ممدودة مبادلهاش نفس العناق اللي كانت متوقعة هي\n\n\nزوجة زين وهي معنقاه: زين زين ولدنا من البارح ماحل عينو .. من البارح وهو \nفالعناية المركزة,, علاش ا زين مجاوبتيش على مكالماتي علاش... علاش خليتيني\n بوحدي... هادي عشرين يوم وانا كنتاصل باغا نشوف ولدي ... ولبارح عييت نعيط\n ليك باش تجي تشوف ولدنا شنو وقع ليه مكتاجوبش \n\n\nرد عليها بصدمة وبرود: فين هوا دابا ؟\n\n\nجراتو زوجتو الاولى من يدو وداتو نحو غرفة العناية المركزة ووقفو كيشوفو \nفيه من الزاج بأسى شديد كيشوف زين فولدو مغمض عينيه و الفاصمة على راسو \nوجسمو الهزيل ملقى على البياص بدون حركة \n\n\nزين بهدوء : شفتي نتيجة العنف ديالك ... فين كانو عينيك فاش طيحتيه مع الدروج ؟ \n\nالزوجة : علاش تزوجتي عليا ازين .. علاش غدرتيني.. علاش مقليتيلي والو... \n\nزين بهدوء: كما ديما حنا كنكونو فين وانت كتبقاي هاضرة على المواضيع \nالثانوية كتشوفي ولدك بين الحياة و الموت وانت كتقوليلي علاش تزوجتي \nعليا...\n\n\nمشا زين وخلاها واقفة وتوجه هو نحو واحد الممرضة\n\n\nزين: عافاك ا لالة بغيت نعرف الطبيب المختص بحالات العناية المركزة بغيت نسول على ولدي مضروب فراسو... \n\n\nالممرضة: تفضل معايا موسيو ...\n\n\nتبع زين الممرضة لي دقات الباب ديال واحد المكتب وخلاتو عند طبيب يكون فاواخر الخمسينات من عمرو \n\nزين : السلام دكتور ان اب الحالة ديال الطفل لي جا عندك طاح على راسو لبارح...\n\nالطبيب بابتسامة: مرحبا تفضل ....متخافش ا موسيو.. ؟؟\n\nزين: زين الدين القاضي \n\nالطبيب: مرحبا السي القاضي ...انه يبقى فغيبوبة و تخديرو كان قرارنا بحكم \nان الطفل باقي صغير ومغديش يصبر الالم لي عندو فالراس وفنفس الوقت الطفل \nكما عارفين عندو اعراض التوحد من الدرجة الاولى و كنا خايفين ان طيحة تتسبب\n فبداية مرض الصرع...\n\nزين بصدمة وهو كيسمع غير: غيبوبة.. توحد.. صرع...\n\nزين : توحد؟؟\n\nالطبيب باستغراب: علاش مفخباركمش؟؟ المفروض ان حاجة تكون فخباركم لانو \nالطفل مكيهضرش برغم من سنواتو 3 و ايضا ملي فاق لينا لبارح بدا غير كيغوت و\n بانت عليه حالة الرهاب من الناس الكثيرة...\n\nزين بأسى : للاسف حنا والدين فاشلين على مت كنضن .. حيت انا و الام ديال \nالولد ملي كنت كنقولها ديه لطبيب نشوفو اسباب تأخروا فالهضرة كانت كتقولي \nالطبيب قالها عادي و كيجرا هاد التأخر.. \n\nالطبيب: المهم متخافش اموسويو زين الدين ... الولد من هنا ساعة غدي نطلعوه \nلغرفة اطفال عادية وحتى الغراز لي درنالو مغديش تبان ان شاء الله و من هنا \nيومين تحت المراقبة عندنا تقدرو تخرجوه ان شاء الله... المهم حاليا الطفل \nخاصو اهتمام هادي اهم حاجة... \n\nزين : ان شاء الله دكتور... \n\nسلم عليه باليد وشكرو .. خرج بخطوات تقال فالكولوار ...الصورة د ولدو كيضحك\n معاه ويلعب معاه خي اللي فدمغاو .. قرب من العائلة فين مجموعة بانتلو سارة\n وراجلها باقة واقفة وخوتو وخواتاتو\n\n\nوعيالاتهم . . . شاف الساعة لقاها الربعة د العشية داز من حدا مرتو الاولى \nلي جالسة فالكورسي بلا ميشوف فيها و مشا نيشان عند سارة لي واقفة مع راجلها\n\n\nسارة بقلق: اش قال الطبيب اخالي؟.\n\nزين بهدوء مصطنع : الحمد الله الحمد الله واحد ساعة يفيق ويبدلو ليه لغرفة \n... سارة ابنتي سيري انت و العائلة معندكم ماتبقاو ديرو هنا انا غدي نبقا \nمعاه انا ومو... يلاه توجدو وتمشيو للحنة .. صوفيا معندها ذنب فهادشي \nكامل... \n\nتكلم عماد زوج سارة واللي هوا اخ صوفيا وقال \n\nعماد : ولكن اخويا عادي قولهم ولدك مريض و الناس غدي تفهم.. \n\nزين : صوفيا وعائلتاه غادي يتفهمو ولكن الناس لي عارضينهم ؟؟ وحتى عائلة صوفيا ممكن تبدا تخاف خصوصا انا صوفيا حاملة دابا..\n\nسارة بصدمة: حاملة..\n\nزين: اه حاملة ... المهم الله يرضي عليك سيرو للحنة عادي.. وشوفي كي تهضري \nمع صوفيا قولها غدي نتعطل شوية ولكن غدي نبان فالحنة متخافش..\n\nسارة : واخا واخا ا خالي...\n\nمشات سارة بلا ما تثير الانتباه عليها و علمات افراد العئلة الاخرين لي \nكينين ثم وخرجو بلا ماتعيق الزوجة الاولى ومشاو في حين مشا زين جلس جنب \nمراتو كيتسنا ولدو يطلعوه لغرفة عادية...\n\nالزوجة الاولى: علاش تزوجيت عليا ا زين؟؟\n\nزين: واش عمرك ديتي الاولد لطبيب؟؟ واش فخبارك ولدك عندو مرض التوحد فمراحله الاولى..\n\nالزوجة الاولى: بصدمة التوحد؟؟ ولدي غدي يكون معاق دابا.!!!!!..\n\nتلفت زين بغضب: هادشي فاش همك كنقولك الولد مريض وانت كتقوليلي معاق.. مريض\n ا مادام وكون كان شوية ديال الاهتمام من مو و كانت ديه لطبيب ماشي تشد \nلفلوس وتخزنهم عند مها و تشري بيهم التخربيق وفين ما نسول عليه تقوليا \nبيخييير وكانديه للطبيب ! كورا ولدنا بيخير دابا و حالتو بيخير وماشي \nمجموعين فيه الامراض العضوية و النفسية..\n\nالزوجة الاولى بغضب: دابا باغي ترميلي كولشي ازين و انت الزوين ياك.. وانت \nدايرها قد راسك ومزوج عليا.. واهتمامك نتا فين هوا هاا؟ مالك ماتهتم حتى \nنتا \n\nزين بغضب: غدي تسكتي نهز يدي عل هنا قدام الناس كاملين... شكون اللي كيهرب \nبلا سبة ويغبر الولد بالشهور ؟ هاه؟؟ شكون اللي كيقول ولدي انااااا نتحمل \nمسؤليتو هاه؟ شكون اللي كل مرة يعيط باغي غير الفلوس وديما كنسيفط ليك على \nقبل الولد ونسول فيه ونتي باش مانجيش انا نشوفو كتكدبي عليا وتقولي راه \nبييخير ! مشاكلك اللي ديما مخليني كنجري موراهم ... المشاكل المشاكل \nالمشااكل .... و الزواج اه تزوجت . . . بردي دابا \n\nالزوجة الاولى بتهديد: والله حتى ندعيك ونقولهم زورتي الوثائق ومزوج بالتزوير..\n\nزين بهدوء: لا امدام مزوج بالقانون وبموافقة من القاضي و ثم ابلاغك و انتي لجلستين ماجيتيش و عطانيي القاضي الموافقة..\n\nالزوجة الاولى: كذاب... انا ماوصلني واالو \n\nزين: سولي وشوفي واش كذاب.. جاوك جوج استدعائات فالدار ملي كنتي غضبانة عند\n مك... و العون سلم هاد الاستدعائات للخدامة ديالك ديالك لي شدات وسنات \nبالاستلام.. و المحكمة كتعرف انها استدعاتك وتسلمتي وانت محضرتيش وانا \nمعندي حتى مانع يخليني منتزوجش الحمد الله..\n\nالزوجة الاولى: تافقتي نتا والخدامة عليا !\n\nزين : فهميها كي بغيتي \n\nالزوجة : وانا وو ولدنا؟؟\n\nزين: انت راكي شبعانة لعاقة مخاسرة والو ولدي انا لي غدي نتكلف بيه.. حيت نتي مامسالياش ليه امدام \n\nالزوجة الاولى بشر: واخا دابا نشوفو ا زين... دابا نشوفو...\n\n\nعندو الزين عندو لحمام دايرو في دارو وانا الحب وانا الغرام جابني تال دارو\n\nالحيحة نايضة عندنا فادار...على عكس الخاطر المروع لي نعست بيه لبارح فقت \nبيخير وعلى خاطري وبقيت متكية النهار كامل ماتحركش وماما اللي شوات شوية \nدالكبدة جابتها فطبسيل كليتها .. نظت بقفطاني الابيض اللي كانت عطاتني ماما\n وخرجت انا بنات عمي للصالون درت حمام وايبيلاسيون وبزز باش خليتها تكمل \nليا .. ماحملتها ما قبلتها وكل مرة يبدلو ليا البنت ... تقاديت بحال كاع \nالعرايس ولبست كلشي ابيض وقفطاني اخضر من الفوق وخرجت مصايبة شعري ملوي \nوالدفار مصبوغين .. بزز باش صبرت .. تبعاتني ماما مسكينة حتى للصالون بالوز\n والزبيب والتمر عطاتهم ليا باش نتوكض ومانبقاش مرخية وبقات معايا مقابلاني\n حتى ساليت وخرجت رجعت للدار ... الدنيا عمرات .. استقبلوني بالزغارت \nوالبنادر ... عوناتني واحد النكافة لبست حوايجي وقديت راسي و انا كنكمل \nالفينسيون دخلات عندي ماما شافتني بالتكشيطة خضراء والتاج والسر طايح عليا \nوبدات تصلي على النبي \n\n\nماما بحب: تبارك الله على بنتي... وعنقاتني... حباب راجلك جاو كلهم التحت و\n قالتلي سارة راه زين غدي يتعطل شوية حيت ولدو عيان وراه فسبيطار... \n\n\nصوفيا بقلق\" عيان؟؟ ياك لباس؟؟ \n\n\nماما : والله يابنتي مسولتها وسط الصداع والناس وملهية من هنا لهيه مارديتش البال..\n\nالنكافة: صافي اختي راكي واجدة...\n\nماما : سيري هبطي ابنتي شربي شي كويس اتاي وملي نحتاجوك نعيطولك...\n\nمشات النكافة وماما عنقاتني بقوة و بداتك تبكي \n\nصوفيا: وماما علاش لبكا دابا...\n\nماما : مسخيتش بكبدتي و الصغيرة ديالي... الله يسر ليك يا بنتي وياربي يكون فيه الخير هاد الراجل و متندميش من بعد ... \n\nعنقت ماما بقوة: متخافيش اماما عارفا راسي عمرني نكون فرحانة قد ما انا فرحانة دابا مع زين الدين ... \n\nماما : الله يدومها فرحة ا بنتي... المهم انا نزل دابا نشوف الناس راه خليت\n ختك واحلة بوحدها و انتي واحد الشوية نزلي وقراي شوية القرأن عافا بنتي \nقبل ماتنزلي راكي عارفا العين حق... \n\n\nخرجات ماما وانا نبقا نشوف راسي فالمراية و طاح عليا واحد السر وفنفس الوقت\n كنقيس كريشتي.. واخا كنحس شوية بالترويعة و كالحريق فكرشي قلت عادي و \nمركزتش بزاف الموضوع... نتفكر زين هزيت التلفون وانا نعيط ليه ولكن التلفون\n كيصوني بلا جواب... بررت عدم جوابو بانشغالو بولدو ومخاصنيش نكون \nانانينة... \n\nشوية تحل باب بيتي و جات بنت خالتي وبنت عمتي نزلوني لتحت، دخلت على \nالعيالات لقيتهم بزاف الهدايا لي جابو عائلة زين معمرة الدنيا كبرو بيا \nبزاااف و الحمد الله حمرولي الوجه قدام الناس، جلست مديت يديا ورجليا و \nالنقاشة تنقش ليا .. حطات حدايا ماما طبسيل ديال الوز والتمر والكركاع كنقب\n منو ههه كلشي غايقول مفششاها مها وهوا راه الوحم مخرجها مني .. بقاو \nالاغاني الشعبية والشرقية مطلوقين وكلشي ناشط... بديت فرجليا الحنة و هي \nتجي عمتي و ماما جلسو جنبي كنتصورو حتى نطقات عمتي\n\n\nعمتي: العريس مناويش يجي يطل على عروستو و يبوس الراس و يتصور معاها ومن بعد يرجع عند الرجال؟ . \n\n\nماما ارتبكات: هاهو شوية يجي الحاجة راكي عارفا الرجال معندهمش معا هاد الصداعات..\n\n\nانا فديك الوقت مركزتش مع داكشي كامل او خفت ... كانت غير ريحة الحنة \nمدوخاني و عجباني وكأنها مخدر و سبحان الله كأنها وقفات ليا كاع داك \nالترجاع و الدوخة و اعراض الحمل و مع تركيزي مع الحنة و النقش و ريحتهم \nنسيت زين... \n\n\nناضت ماما من حدايا بشوية و قالت لسارة \n\nماما صوفيا: سارة بنتي عيطي لزين يجي على لااقل ناس تشوفو عافا بنتي...\n\nسارة بارتباك: واخا اخالتي واخا... \n\n\nناضت سارة تعيط لزين ...\n\n\nفي المستشفى \n\n\nفغرفة اطفال عادية في المستشفى حال ابن زين عينو شاد يد بابه بقوة ويبتسم بألم \n\nالطبيب: الحمد الله الفحوصات لي درت ليه بينات ان كلشي بيخير .. خاصو كما قلت يبقا يومين فالمراقبة ويكون خير...\n\nزين بجدية: بالنسبة للتوحد و الشك فالصرع..\n\nالطبيب: بالنسبة للتوحد غدي نعطيك عنوان طبيب مزيان بزاف وهو صديق سيرو \nعندو ...اصلا ولدكم خاصو شوية الاهتمام و علاج خفيف و التوحد ممكن يتشافا \nمنو لانو فمراحله الاولى اما بالنسبة للصرع حاليا لا اعتقد كاين الاعراض \nديالو ولكن طفلكم خاصو الكثير من الاهتمام.. و يندامج مع الاطفال... خاصو \nحنان واهتمام اكثر من اي طفل اخر لانو حالة الهلع و الخوف لاحظناها حتى \nدابا ملي جينا مطلعينو للغرفة شاف ممرضة جديدة مكانش معانا فالقاعة قبيلا \nخاف منها حتى هدؤاتو ممرضة كانت معاه من اول ما وصل عاد تهدن.. \n\nزين شاف فساعتو كانت العشرة ونص ديال ليل... وقال: شكرا دكتور شدينالك اليوم.. \n\nالطبيب: بكل فرح سي زين الدين يلاه الله يشافي البطل ديالنا... \n\nما ان يخرج الطبيب حتى فتح زين تليفونو كيلقا فيه بزاف المكالمات و مشا حدا الباب باش يخرج وبلا ميضور قال \n\nزين: بقاي معاه انتي واحد الساعتين وانا راجع.. وانا غادي نوصي عليكم الممرضات..\n\nالزوجة الاولى: غادي عندها.. مخلي ولدك ا زين وغادي عند ديك البرهوشة... \n\nبلا ميجاوبها خرج كيهضر مع الممرضات باش يراقبو ولدو... توجه نحو سيارتو وخرج فيستا كلاص من الكوفر يلبسهم انطالق ...\n\nفي حين الزوجة الاولى ديال زين واقفة حدا ولدها لي كيشوف فيها بخوف\n\nالزوجة : سمعني مزيان ملي يجي باباك... \n\n\nفي منزل صوفيا الحنة \n\n\nدخل زين بابتسامة مصطنعة هوا وخوتها ... قرب من صوفيا وتحنى عندها باس \nراسها وجلس جنبها تصور معاها، تحت انضار العاءلة ، ماطولش بزاف وناض خلا \nصوفيا فرحانة بشوفتو ... واستمرت الحفلة بضع دقاءق اخرى ووقفات الموسيقى \n... طلعو بنات العائلة صوفيا لبيتها ترتاح و بقا شوية زين مع والد صوفيا \nيدير الصواب م الرجال ويتعرفو عليه عاءلتها وحابابها ... شوية طلع عند \nصوفيا فالبيت لقاها متكية على جنبها كتقشر الحنة \n\n\nزين: صوفي حبيبي.. باقا عيانة... ؟؟\n\nصوفيا بتعب ولون شاحب: بزااااف ا زين غدي نحاول نرتاح... حاسة براسي مريضة ماعندي كانة لحتى حاجة \n\nزين: يلاه ارتاحي احبيبة.. (باس راسها) نتلقاو غدا ان شاء الله ... نعسي وماتفكريش فحتى حاجة \n\nوهو غادي شدات ليه صوفيا يدو: زين..\n\nدار عندها زين \n\nزين بقلق: مالك فيك شي حاجة\n\nصوفيا بابتسامة باهتة: كي بقا الصغيور...\n\nزين بابتسامة: الحمد الله حسن... كلشي غدي يكون مزيان اصوفيا كولشي ان شاء الله..\n\nنزل باس راسها اما هي كرزات على يدو وباستهالو و رجع ليها هو ايضا القبلة ليدها و خرج رجع مجددا للمستشفى... \n\n\nلقا الزوجة الاولى ناعسة ومتمدة على الفوطوي اما ولدو حال عينيه غير شافو \nبداو الدموع ينزلو لصغيور و شد لباه يدو بقوة في حين بقا زين شاد يد ولدو \nويهدئو ويحاول يحسسو بحبو...\n\nزين: متخافش ا بابا.. بابا غدي يبقى ديما معاك بابا كيبغيك بزاااف احبيبي.. \n\nبقا كيمرر يدو على راسو ويدو حتى غفا الصغيور اما زين النعاس هول ي حلف مايجيه...\n\n\nغرفة صوفيا فالمنزل ديالها\n\n\n4 ديال الصباح... العرق معمر وجها وجع قوي كيقطع كرشها حاولات تنوض من \nبلاصتها .. راسها تقيل وشادة فكرشها .. غير ناضت وقفات حسات بحاجة تكبات \nبين فخاضها .. تخلعات نزلات راسها هازة القفطان تشوف الشورط ديالها زهي \nتلقاه كلو دم الابيض رجع حمر .. خرجو عينيها مافهمات والو وبالخلعة مشات \nمعكزة بصعوبة مع الحيط ويديها على كرشها ماوصلات لباب الغرفة حتى حسات \nبالعرق كيشرش مع ضهرها وركابيها فشلو تمشات بشوية لغرفة والديها غير حلات \nعليهم الباب وهي الطيح سخفانة فالارض ولحسن الحظ ان العائلة ناعسة ومهدودين\n بالسهير و حتى واحد مسمع اش كاين، ضربات فتيحة اوم صوفيا وجها بيديها و \nناضت مفزوعة في حين ناض باها كيجري هزوها بشوية ونزلوها مغطية بلا كايعرف \nحتى واحد او يفيق وداوها لسبيطار فسيارة .. الاب كيسوق مع صوت انين صوفيا \nكيتسمع فالسيارة... مخلوعين عليها وكل شوية يدور يشوف فيها وغادي منير ومها\n شادة يدها كتبكي وتبوس فيها .\n\n\nوصلو للمستشفى ودخلوها مباشرة لغرفة العمليات من بعد ما سنا الاب ديال صوفيا على الموافقة باش دير العملية بعد ساعتين خرجات\n\nطبيبة فأواخر الثلاثينات من عمرها وقالت \n\nالطبيبة: الحمد الله العملية فاتت مزيان ولان الحمل كان فايامو الاولى كان \nاصلا ضعيف وحتى العملية الاجهاض مكانتش صعيبة بزاف ... غير هي المريضة \nخاصها راحة بزاااف واهم حاجة بحكم ان الرحم شوية ضرر مع هاد الحمل غدي يكون\n صعيب عليها تحمل مرة اخرى فهاد الفترة.. انا غير علمتكم باش متخلعوش الا \nتؤخر الحمل.. \n\n\nام صوفيا بحزن: واخا ادكتورة الله يرحم الوالدين.\n\nاب صوفيا: لاحول ولا قوة الا بالله... كانت حاملة! \n\nام صوفيا: حتى انا يلاه عرفتها ماشي بزاف الحاج...\n\nاب صوفيا: خاصنا نعلمو راجلها بعدا...\n\nام صوفيا: وحتى العرس خاص يتلغا راك سمعتي الطبيب قالك الراحة...\n\nاب صوفيا: صافي انا غدي نتكلف نقولهم مريضة وفالسبيطار مغديش نكذبو و مغديش نقولو غيرالمرض...\n\nام صوفيا وهي تبكي: انا عارفا العين كتشد فينا فين ما درنا شي مناسبة كطرا \nشي حاجة.. ياربي لطفك... المشكل زين ولدو حتى هو قالتلي سارة راه \nفسبيطار...\n\nاب صوفيا: استغفر الله العلي العظيم... الله اكبر... ياربي لطفك...\n\nبقات والدة صوفيا منهارة كتبكي... \n\nفي حين خرجو صوفيا من غرفة العمليات وجها شاحب محيدين ليها قفطانها ولابسة \nمن اتحت ديباردور ابيض ومغطية بغطاء حتى لعنقها .. داوها لغرفة اخرى و بقات\n حداها مها وباها يقراو القرأن عليها وهي عينيها كيتلسقو بزز باش كتقدر \nتفتحهم ...عيطات مها لعادل ولدها وخبراتو بلي كاين وبالغاء العرس لي بدورو \nخدا مهمة الغاء العرس و العراضات... \n\n\nفسبيطار لي فيه زين وولدو ومرتو الاولى\n\n\nالزوجة الاولى معنقة ولدها و كتبكي في حين كان زين ناعس على الكرسي ومتكي راسو على ضهرو .. حل عينيه شافها كتبكي وقفز من بلاصتو \n\nزين بخوف: ياك لباس مالو الولد؟؟\n\nالزوجة الاولى: خايفا نخسر ولدي ا زين من اورا مخسرتك هو لي بقالي من ريحتك ا زين.. \n\nزين بضجر: براكة من هاد ثمثيل راني حافضك كثر منر راسي وقتما كتحسي \nبعلاقتنا غتسالي كتبداي ديري هادشي.. فخبارك انني مبغيش نرفع هاد دعوة \nالطلاق غير على قبل ديك عشرة المليون ماشي حيت انا سقرام ولا مستخسرها فيك \nولكن جكارة وصافي.. وانت اكثر وحدة عارفا ان الفلوس مكتعنيلي والو و 4 \nعمليات التجميل و الذهب لي عندك يقولوك ان اخر همي لفلوس ولكن مباغيش \nنعطيلك عشرة فوق هادشي كامل...\n\n\nالزوجة الاولى بمكر: ولكن ولدك ا زين غلا من عشرة المليون اصلا شكون قالك \nانا باغا عشرة المليون والا بغيتي طلقني ا زين باش ترتاح طلقني.. وانا ولدي\n نمشيو نعيشو فاسبانيا وانت عارف مدام الولد صغير انا احق بالحضانة بيه...\n\n\nزين: كتهديني دابا بالولد...\n\n\nالزوجة الاولى: لا ازين مكنهدكش انا غير كنقولك قراري انا من اورا الطلاق \nصعيب نعيش فالمغرب وسط الناس لي غضحك عليا ... ولدي عندو جنسية اسبانية \nومزيود تما ... غدي نمشي نعيش ثم معا ولدي وتما يولي صحيح و يتعالج حسن كاع\n من هنا \n\nناض زين بغضب: براكة براكة من الهضرة الخاوية...\n\nهنا الطفل انفجر بالبكاء و بدا يطلق اصوات غوات وصريخ غير مفهومة و كيقول غير اي بابا بابا...\n\nزين تصدم بدا يصوني على الممرضات لي جاو كيجريو وعيطو لطبيب حطو لصغيور \nمهدىء وهوا يدو مزيرة على يد زين .. هاكاك بقا مزير على يد باه بقوة خايفو \nيهرب... هدء الطفل ونعس.. وبقات الزوجة الاولى وزين كيتبادلو نضرات الوعيد \nوالحق... حتى دخلات سارة و خوت زين للغرفة يشوفو الولد الصغير...\n\nبقاو شوية مجامعين وهي تقرب سارة من خالها جراتو برا الغرفة \n\n\nسارة بحزن: خالي... صوفيا...\n\nزين بقلق: مال صوفيا.. هضري ا سارة...\n\nسارة: الصباح مع 4 الصباح داوها لسبيطار جاها نزيف وطاح ليها دري... وراها باقا ناعسا تما دابا شفتها قبل منجي عندكم هاد الصباح..\n\nزين بخوف: انا سبيطار ا سارة اان سبيطار... ؟؟؟\n\nسارة: كلينيك الاشجار... \n\nمشا يجري زين و راسو غدي يتفرقع ركب فطنوبيلتو متجه لكلينيك عند صوفيا...\n\n\nكيمشي فالكولوار متجه لغرفة صوفيا و كيتردد فوذنو كلام الطبيب.. \n\nالطبيب: موسيو زين عادي هادشي لي طرا للمدام فاغلببة الوقت الحمل الأول \nكيطيح للام دابا خاصها شوية الراحة و ان شاءالله تعاودو تحاولو و يسهل الله\n فبيبي اخر... \n\nزين مكمل طريقو فالكولوار و باقي كلام الطبيب كيتردد فوذنو \n\nطبيب: موسيو زين المضغة راها باقا عندنا متخلصناش منها الا بغيتي دفنها... و لكن بلا متوريه للام من الافضل ممكن تتازم... \n\nزين بانكسار: واخا باقي مواضحين ملامحو و تكوينو اكيد غدي ناخد المضغة و ندفنها... نمشي نشوف صوفيا دابا ادكتور... شكراً... \n\nوصل زين قدام باب غرفة صوفيا حط يدو على البوانيي تردد شوية وهو يدخل ولقا \nصوفيا مدورة وجها الشاحب جيهة الباب ما ان شافها رسم ابتسامة مزورة و قرب \nمنها غير وصل قدام السرير شافت فيه صوفيا بانكسار \n\nصوفيا: مات ولدنا ا زين باقي مفرحنا بيه... و العرس مبقاش... واش لهاد الدرجة منستاهلش نفرح ا زين... \n\nزين طئطئ على ركابيه و شد يد صوفيا: صوفي... صوفيا حبيبي.. انا اريد و انت \nتريد والله يفعل مايريد... انا براسي محروق على ولدي لي باقي مفرحت معاك \nحتى بالوحم ديالو ولكن اي حاجة جات من عندي سيدي ربي مرحبا بيها.. وانا \nبالنسبالي دابا اهم حاجة انت ا صوفي تكوني بخير.. \n\nسكت شوية و ناض حاول يجلس جنبها و عنقها من فوق راسها و قالها بحب\n\nزين: صوفيا كتيقي فزين.. كتيقي فيا... ربي واقيلا كيختبر حبنا.. انا من \nلبارح لليوم حاس راسي كبرت عشر سنين... عشت احاسيس عمرني عشتهم ولكن وانا \nعلى شعرة من الانهيار تفكرت ضحكتك تفركتك انت ولدي لي حتى هو كان غدي يموت \nلبارح و عرفت ان ربي حطني و حطك معايا فمتحان... غدي يكون صعيب ا صوفيا و \nالوجع لي كتحسيه دابا دليل على صعوبة هاد المتحان ولكن انا و انت و بركة \nسيدي ربي غدي توقف معانا...\n\nصوفيا وهي كتبكي: زين كيبقا ولدك... زين انا خايفة...\n\nزين بابتسامة وهو حاط راسو على راس صوفيا: معندك مناش تخافي ا عمري... \nالولد ولا احسن... وانت خاصك راحة و كلشي يولي بيخير و هاد العرس لي تأجل \nباقين نديروه اسطوري ان شاءالله... \n\nصوفيا وهي شادة يد زين: مباغا والو ا زين باغاك غير انت... \n\nتخل باب الغرفة و دخلات ام صوفيا و الاب ديالها جايبيلها الماكلة سلم عليهم\n زين بإحترام و بقا واقف جنب كيشوف فيهم وهما كيوكلوها حتى هضر بهدوء\n\nزين: الحاجة غدي تبقا هنا يومين اخرين و نخرجوها ان شاءالله... \n\nوالدة صوفيا: ان شاءالله اولدي.. \n\nزين بحزن: الحاج الحاجة سمحولي... \n\nوالد صوفيا: موقع والو اولدي مكاتب و صافي... \n\nزين بحزن: ان شاءالله ترتاح صوفيا مزيان و نديرو العرس... \n\nوالدة صوفيا بهلع: لا لا اولدي بلا عرس بلا بهرجة اولدي... هاد الساعة سيرو عيشو ارتاحو ان شاءالله.. باراكانا عين... \n\nابتسم زين: مكتاب الله الحاجة... المكتاب وصافي...\n\nوالد صوفيا: كيبقا ولدك حتى انت اودي؟؟ \n\nزين بقلق: شوية الحمد الله الحاج سول فيك الخير...\n\nحتى بدا يصوني تلفون زين خرجو من جيبو شاف رقم مرتو الاولى بان على ملامحو \nعدم الرضا هز عينو فصوفيا لي كانت تشوف فيه بقلق شوية ابتسملاتو ابتسامة \nطمنو و جاوب وهو فالغرفة بلا ميخرج\n\nزين: الو... \n\nصمت في الجهة الاخرى و صوت نفس و صافي...\n\nزين: الو..\n\n...: بابا... بابا... في... في.. في... بابا...\n\nزين بابتسامة حب: بابا حبيبي كيبقيتي شوية؟ \n\nابن زين وهو يضحك : بابا... بابا... \n\nزين: بابا ارتاح دابا انا غدي نجي عندك احبيبي شوية و نجي... \n\nتقطعات المكالمة من الجهة الاخرى\n\nزين: الو... الو... \n\nوالد صوفيا: سير اولدي شوف ولدك... \n\nوالدة صوفيا: احنا معا صوفيا سير شوف ولدك الله يرضي عليك...\n\nقرب زين من صوفيا وباس جبهتها و بقا شحال حاط دقنو عليها وهو يهمس ليها \n\nزين: سمحيلي بزاف... سمحيلي...\n\nصوفيا شدات يد زين و ربتات عليها... عاود باسها فجبهتها و خرج من غرفة صوفيا و هو مكسور... \n\nفالمستشفى عند ولد زين \n\nزوجة زين شادة التلفون بين يديها و كتمشي يمين و شمال شوية قربات من ولدها و عنقاتو و بدات تهضر \n\nالزوجة الاولى: حبيبي ماما... ملي يجي باباك زير عليه و خليه يبقا معانا...\n خاصك تعنقو عناقة كبيرة و تبكي بزاااف باش باباك يعرفك كتبغيه و ميمشيش و \nيخلينا بوحدنا... حيت الا مشا وخلانا بوحدنا حتى انا ماماك نخليك وانت \nاولدي غدي تبقا بوحدك ويجي بوعو و الوحوش ياكلوك و متلقاش الاقوياء بحال \nباباك يدافعو عليك...\n\nملامح ولد زين باين فيها الخوف.. اما الزوجة الاولى ناضت من بلاصتها وهي تهز التلفون\n\nالزوجة الاولى: ماما سكتينا... ولدي راه مزيان هاد الساعة المشكل فزين... و سمعيني دابا مزيان وبلا هضرة بزاف... \n\n\nشحال ساهل تتفلسف و تنصح و تنفعل على ابطال الافلام و الروايات، و كتلقا \nالحلول ساهلة ماهلة و انت كمشاهد او قارئ و لكن ما ان تولي طرف و شخصية من \nهاد القصص و تعيشها واقعيا كتعرف فعلا ان الواقع يختلف عن القراءة او \nالمشاهدة، وانا حاليا عندي روينة من الاحاسيس منكرش حبي لكبير لزين الدين \nلي مخفف عليا بزاااف فقداني لأول فرحة فحياتي ولكن كما قالي هو لعله خيرا، \nوالخير فيما اختاره الله ولكن فنفس الوقت مرض ولدو و شي حاجة مزيرة عليا \nفقلبي مخلياني خايفة من المستقبل، خايفة من المجهول، خايفة ان حبي واعجابي \nبزين ميكونش كافي باش نعيشو في سعادة... و انا وسط افكاري كنتخبط قطعاتني \nماما بلمساتها لراسي ، هزيت فيها عيني الدابلين وابتاسمت ليها ابتسامة \nكأنني كنطمئنها عليا\n\nماما صوفيا : ماشي وقت معاتبك دابا ولا نفكرك بالخوف ديالي عليك وعلاش كنت \nخايفة وكيجيب ليك راه بغيت نعكس ليك ، ولكن لي غدي نقولك ابنتي هوا تحملي \nمسؤوليتك و قديها بيها وقدي بهادشي اللي ختاريتي ، حياتك مغديش تكون ساهلة \nونتي من اللول عارفة المشاكل غتكون فطريقك .. وخاصك تكوني قادة بهادشي اللي\n ختاريتي ، و انا واخا كنت غدي نموت وانا شايفاك كلك دمايات دابا كنقول ربي\n عندو حكمة فهاد الشي اللي وقع ... جهضتي و دخلتي السبيطار هاد ليام حيت \nباينة بحال الشمس راجلك مرونو مرض ولدو وكان صعيب ليه يكون حاضر فالعرس ولا\n يمكن مستحيل كاع يحضر ... ربي ديما عندو حكمة فاي حاجة كيديرها، نصيحتي \nبنتي هي كوني قوية و رجعي ديما لسيدي ربي ملي تحسي البيبان تشدو فوجهك وانا\n و باباك و خوك غدي تلقاينا ديما معاك ماعدنا مزالين فالحياة ..\n\nابتسمت مجددا لماما وملقيتش مانقول ليها من غير اني نحاول نحسسها فعلا انني قوية وان كلماتها زادت من قوتي.. \n\n\nفي المستشفى عند ولد زين الدين\n\n\nواقفة مرتو الاولة كتمشي وتجي شمال ويمين حدا البياص و مركزة مع تلفونها \nوواضح عليها الارتباك، حتى كتسمع صوت الباب تحل و كتبان ليها شابة فبداية \nالعشرينات من عمرها ببشرة سمراء وملامح زوينة \n\n\nالزوجة الاولى: نعام الالة؟؟ شي حاجة؟؟\n\nالشابة: انا هناء ممرضة و المرافقة لولد موسيو زين الدين المصاب بالتوحد...\n\nالزوجة الاولى بعصبية: هو لي مصيفطك؟؟\n\nهناء : هو و الدكتور السملالي اختارني خصيصا لان اختصاصي هو مرافقة الاطفال لي حالتهم بحالة حالة ولدك..\n\nالزوجة الاولى: وهو فينو دابا؟؟\n\nهناء باستغراب: شكون هو؟؟ \n\nالزوجة الاولى: صافي صافي شوفي خدمتك... انا خارجة شوية من البيت بقاي حاضيا انت هاداك بيدما جيت... \n\nمشات هناء جيهت الصغير لي غارق فنعاسو و وبقات واقفا حداه كتراقبو في حين خرجات الزوجة الاولى من الغرفة... \n\n\nفي مكان اخر وبالضبط فمقبرة واقف رجل في اواخر الستينات من عمرو وقدامو زين الدين واقف وفعينيه علامات الحزن \n\nالفقيه : سي زين دين را حليت قبر العائلة... فخبارك ا سي زين الدين اول مرة نحضر لشي واحد جايب يدفن منديل فيه خطوط ديال الدم...\n\nزين الدين بأسى : راه مشروع انسان هذا الحاج.. كان غدي يكون ولدي.. ومشيت خديت حتى رخصة الدفن من المقاطعة...\n\nالرجل بحزن: الله يعوضك انت الزوجة ديالك خيرا ان شاء الله...\n\nزين الدين: اللهم امين ياربي... المهم انا نمشي ندفن الولد.. \n\nمشا دفن \" ما سماه ابنه\" لي متكونش اصلا.. وتسد باب القبر اللي كان عبارة \nعلى صور داير بمجموعة من القبور اللي مدفونة فيهم العاءلة في حين زين بقا \nواقف حدا القبر للحضة ، جلس حدا قبر \" العائلة\" و بدا يقرا آيات من القرآن \nالكريم ...\n\n\nزين الدين: بِسْمِ اللَّهِ الرَّحْمَنِ الرَّحِيمِ أَلَمْ نَشْرَحْ لَكَ \nصَدْرَكَ * وَوَضَعْنَا عَنْكَ وِزْرَكَ * الَّذِي أَنْقَضَ ظَهْرَكَ * \nوَرَفَعْنَا لَكَ ذِكْرَكَ * فَإِنَّ مَعَ الْعُسْرِ يُسْرًا * إِنَّ مَعَ \nالْعُسْرِ يُسْرًا * فَإِذَا فَرَغْتَ فَانْصَبْ * وَإِلَى رَبِّكَ \nفَارْغَبْ .. أَلَمْ نَشْرَحْ لَكَ صَدْرَكَ * وَوَضَعْنَا عَنْكَ وِزْرَكَ\n * الَّذِي أَنْقَضَ ظَهْرَكَ * وَرَفَعْنَا لَكَ ذِكْرَكَ * فَإِنَّ مَعَ \nالْعُسْرِ يُسْرًا * إِنَّ مَعَ الْعُسْرِ يُسْرًا * فَإِذَا فَرَغْتَ \nفَانْصَبْ * وَإِلَى رَبِّكَ فَارْغَبْ .. أَلَمْ نَشْرَحْ لَكَ صَدْرَكَ *\n وَوَضَعْنَا عَنْكَ وِزْرَكَ * الَّذِي أَنْقَضَ ظَهْرَكَ * وَرَفَعْنَا \nلَكَ ذِكْرَكَ * فَإِنَّ مَعَ الْعُسْرِ يُسْرًا * إِنَّ مَعَ الْعُسْرِ \nيُسْرًا * فَإِذَا فَرَغْتَ فَانْصَبْ * وَإِلَى رَبِّكَ فَارْغَبْ ..\n\n\n\n\n\nبقا يكرر و يعاود تكرار ترتيل سورة الشرح حتى انهار باكيا اماما القبر و بدا كيدعي\n\n\nيتبع\n"
  },
  {
    "id": "6",
    "title": "أحببته أبيض الشعر الجزء السابع",
    "desc": "\nقال بصوت مخنوق وهوا جالس القرفصاء حادر راسو \n\nزين : ياربي الا درت شي ذنوب فحياتي متعاقبنيش فصوفيا و ولدي ، ياربي \nمتحرقش قلبي عليهم ... ياربي حفضلي حبابي وناسي انت عارف شحال صبرت و ضحيت \nباش نكون معاهم ونحميهم، ياربي حفظهم لي ياربي، ياربي الا درت شي ذنب سمحلي\n ياااربي...\n\n\nكان واضح الانهيار على زين الدين فالمقبرة لدرجة ان حارس المقبرة والناس \nلقليلة لي كانو جايين يزورو موتاهم ردو البال لداك الرجل المكلوم لي منهار \nحادر راسو وحاط صبعو على جبهتو امام واحد من القبور العائلة لي كاينا \nتماك.....\n\n\nاما مايحصل فأكادير وبالضبط في فيلا زين الدين .. واقفة امرأة لابسا جلباب \nراقي دايرا فولار مخربقة و خارج منها زغبات صفرين في حين رجال داخلين \nخارجين فالفيلا كيحطو الاثاث حتى تحط اخر اثاث في المنزل و قربات منهم \nالمرأة عطاتهم الفلوس و خرجو اما هي فبقات تشوف فالمكان شوية وهي تخرج \nتلفونها كانت هي ام جميلة ... جميلة مرت زين الدين \n\nام جميلة : هاحنا رجعنا كاع الأثاث عمرني شفت شي بهلة بحالك عوض متزيدي \nتاخدي منو مرجعالو هادشي... را تزوج عليك وحدة صغيرة ا بنت الهم.. الناس \nوالدين بنات وانا والدة عفة البنات... حسبتيه باقي يديها فيك راكي شرفتي \nومبقا فيك ميدار... \n\nجاوبات جميلة وفيديها كاس ديال القهوة فكوب بلاستيكي و كتمشى بعجرفة في جنبات المستشفى وحاطة الهاتف على وذنها \n\nجميلة : سكتي شوية اماما ... او ! منقبيلا وانت تسرسلي، اما الفقهة ديالك \nسيري عندهم باش ديري سحور للوالدين اما زين سحورو هو ولدو مشفتيش ملي قلتلو\n غدي نديه لسبانيا كي تلون، زين الدين عايش على قبل ولدو و انا هادا هوا \nالسلاحي هاد الساعة ... ولدي حبيبي هو سحوري... \n\n\nام جميلة : ضبري لمخك وديري لي بغيتي ولكن ملي تخرجي من هاد المعماعة بوالو\n جي تبكي عليا، اصلا دابا ملي تزوج را ساهلة قولو ارا العشرة ديال المليون \nويكتبلك هاد الدار حيت انت لي عندك حضانة الولد عادا النفقة وانت عايشا \nمزيان لاش باغا تسخفي راسك وتسخفيني معاك..\n\n\nجميلة : الوالدة انت علمتيني فالاول... ولاكن بان ليا بديتي تخرفي ولا يمكن\n رجعت نفكر حسن منك ... راه سيفط لي شي ممرضة تقابل الولد ... وانا خليتهم \nبوحدهم خاصني رجع نشوف بلان هاد خيتي حتى هي باي... \n\n\nقطعات جميلة ورجعات لغرفة ولدها في حين خرجات امها من فيلا زين دين وسدات الباب بغضب... \n\n\nمسرحة صوفيا كتجمع هي وبنات عائلتها اللي دايرين بيها ... مريم و اسماء لي عمرهم 25 و 30 سنة كيهضرو ويضحكو مونسين صوفيا \n\n\nمريم بمزحة : بربي حتى انت عروسة صكعة...\n\nاسماء بنفس نبرة الممازحة ايضا: ولكن سمحيلي ا مريم را دارت حاجة عمرها \nدارت فالعائلة اول وحدى يتلغا عرسها وتبات فصبيطار ليلة قبل العرس... \nكنحييوك برافو برافو برافو\n\nليبدأ الاثنتين في التصفيق\n\n\nصوفيا بتعب و ضحكة خفيفة: انتوما مكتقداوش والله العظيم ... باراكا مضحكوني\n راني مريضة.. مافيا اللي يضحك .. براكة غير الزهر الي ضاحك عليا هاد \nالساعة \n\nاسماء : لا لا ولكن راك ديتي توتوز اختي.. واخا شويرف ولكن زويون \n\nصوفيا بجدية وصوت متعب: مشارفش يلاه عمرو 46 عام...\n\nمريم تقلدها: ماشارفش يلاه عمرو 46 عام... والله يجعل شي براكة راكي دايا خال سارة اش بغيتي جد سارة باش يجيك شارف هههههههههههه\n\nصوفيا بغضب مصطنع: تفو على برهوشات... نتوما فعينيكم كبير .. انا فعيني هوا الدنيا ومافيها ومن غيرو مايحلا ليا \n\nطرطقو البنات بالضحك وصوفيا حتى هيا معاهم وكملو هضرتهم كيضحكو في حين \n\n\nفي داخل زين الدين غرفة ا ولدو وهو هاز هدايا بين يديه لصغيره ..قرب منه \nوهو يبتسم ابتسامة فوجه الطفل تللي عينيه معلقة على داكشي اللي هاز باباه \n.. كانت جالسة حداه هناء على كرسي مقابلاه وجميلة دايرة رجل على رجل جالسة \nفوطوس هازة تيليغون كبير بين يديها وكتراقب الموقف .. \n\nزين الدين: البطل ديال باباه... جبتلك بزاف الحوايج زوينين...لولدي الزوين .. البطل ديالي \n\nفتح ليه العلب وبدا كيجبد ويوري ليه \n\n. العاب وملابس وقصص ... هز قصة من القصص مدها للمرضة وقال وهوا كيشوف فولدو اللي فرحان وعينيه كيلمعو بالفرحة \n\nزين الدين: قالي دكتور سملالي نشريرو قصص بزاف حيت خاص يكون تواصل كثير \nمعاه، وقالي من الاحسن يكونو قصص بتصاور ... على الله يرجع يهضر وماتبقاش \nغير كلمة بابا بوحدها اللي فمو .. ياك اولدي .. نتا بطل \n\nهنتء : اكيد موسيو زين الدين غدي نحاول فكل مرة نقراهم معاه ونخليه يتفاعل معاهم ان شاء الله..\n\nزين الدين: شكرا بزاااف انسة... وانا فنفس الوقت را نصقت مع ارتوفونيست باش\n توليو تمشيو ليها 5 المرات فالاسبوع و الترويض الطبي حتى هو 3 المرات في \nلااسبوع و اكيد انت غدي ترافقيه لجمعيتكم مرة مرة و غدي نحاول فاغلبية \nالوقت نكون معاكم فدوك الحصص الخاصة.. و يارب يكون خير... \n\n\nهناء باهتمام: متخافش اموسيو زين الدين اصلا على مافهمت من دكتور سملالي ان\n حالة ولدك ماشي صعيبة بزاف شوية الاهتمام و اكيد حالتو غدي تحسن و ممكن \nميبقاش يبانو تقريبا كاع اعراض المرض... \n\nتنهدات جميلة وناضت بخطوات تقال كتمايل وثربات من زين الدين وقالت باهتمام مصطنع\n\nجميلة : زين حبيبي ان شاء الله ولدنا غدي يكون بيخير متخافش...بدا كيحاول \nيتخلص من يدها التي شدات بالمعصم ديالو بلا ميحرج الموقف او يحرجها قدام \nالممرضة\n\n\nبقات اسماء ومريم مع صوفيا فالغرفة وحوارهم مستمر والضحك كيتعالا بيناتهم ...\n\n\nصوفيا بتعب: اجي باقي صوتك زوين ا مريم\n\nمريم بثقة فالنفس: اكيد اكيد.. وايلي .. باغا تسمعيني... \n\nاسماء: ناري بدينا ثاني المشكل غدي تقهرك غير بخليلو خليلو.. كون مكنعرفها نحسبه غير من صحابات اكو مصاري اكو فلوس... \n\nصوفيا بابتسامة متقطعة: مريم ديما كتموت على الخليجية و الخليج ومنهار قمع \nفيها باباها ديك اوطيص حيت قالك معندوش بنت تكون سرباية فالسماء وهي كتبردد\n غدايدها فسماع الاغاني الخليجية... \n\nمريم : دابا مباغينش تسمعوني ولا شنو...\n\nاسماء بابتسامة: يلاه يلاه بالي نسمعو... \n\nمريم:\n\nتزعل وأنا اللي منك زعلان\n\nتقسى وتجرح قلب مغليك\n\nغالي معي لو كان لي كان\n\nمتعودن تزعل واراضيك\n\nإن كنت ناوي الصد يفلان\n\nالروح في بعدك تناديك\n\nوإن ييتني من حب ضميان\n\nبسقيك من حبي وبرويك\n\nيالسولعي يا دعج للعيان\n\nربي جمال الحور معطيك\n\nحس وجمال وقد فتان\n\nفي هيبتك منهو يجاريك\n\nسبحان من صورك سبحان\n\nكن الحسن مملوك في ايديك\n\nلوهو انخلق شرواك انسان\n\nلا محتوى طيبت معانيك\n\nآعاتبك والقلب ولهان\n\nرغم العتب مقدر اجافيك\n\nخلك معي والحب سلطان\n\nمحدن بهالدنيا يماريك\n\n\nما جات تكمل الاغنية مريم حتى تحل الباب ودخل شاب يكون فالثلاثينات من عمرو غير شافتو اسماء طارت عندو \n\nاسماء: اننننس .. امتى جيتي... \n\nوسلمات عليه بالوجه... في حين هو قرب من مريم لي سلمات عليه حتى هي بحماس..\n\n\nانس وهو شاد فمريم: ناري باقا فينما مشيتي طلقي حلقك ! ... ولكن مابيهش صوتك... \n\n\nقرب انس لي هو ولد خال صوفيا عمرو 32 سنة و كان قريب من صوفيا وبنات عمامها\n وخوالها ملي كانو صغار وفالمراهقة و مدات ليه صوفيا يدها سلمات عليه \n\n\nانس بابتسامة: دابا انا جاي لعرسك كلقاك فسبيطار .. اصلا انت ديما بلاناتك سبيسيال.. صعيب تكوني عروسة عادية بحال كلشي..\n\nصوفيا بتعب و ابتسامة: انس العياقة بشحمه ولحمه عندنا يا مرحبا يامرحبا... \n\nاسماء: يااا من قبيلا وهي دايرانا موتا حمار شافت اناس تطلق ليها لسان...\n\nانس بمزحة : مالي انا هو انتوما انا را عشيرها ومخبئ اسرارها... \n\nصوفيا بابتسامة: لباس عليك؟؟ على سلامتك...\n\nانس مشا جيهت كرسي وجلس : الله يسلمك.. انت كيبقيتي شوية؟؟ و مبروك الزواج الالة... \n\nصوفيا بخجل: الله يبارك فيك... \n\nعم صمت غريب الغرفة حتى طلقات حلوقها مريم ثاني \n\n\nمريم: ويلو .. ويلو ياسواد ليلو .. لو معي يلعب بذيلو\n\nويلو لو تزوغ عيونه مره .. او غلط غلطة صغيره\n\nويلو الله لايوريه ناري .. وكيف انا مجنون غيره\n\nويلو توه مايدري بجنوني .. لو توسوسلو ظنونو\n\n\nانس بمزحة : ياربي دوز هاد الايام على خير...\n\n\nاسماء: مريم صوتك يهان يا عزيزتي... \n\nكملو ضحكهم ببناتهم\n\n\nنتض زين الدين بحرص من حدى ولدو وهوا كيشوف فيه بنظرات حزن والم وشفقة، شاف\n فا للمرضة بنظرات فقط كيوصيها من خلالها على ولدو ومشا جيهت الباب خارج \nوسدو موراه .. تبعاتو جميلة بالزربة وقالت \n\nجميلة : زين فين غادي؟؟\n\nقال بلا مايدور جيهتها \n\nزين : ماغادي فين\n\nقالت بنبرة حزينة مسنطعة : هذا لي لداخل ولدنا بجوج و كما انت محروق عليه \nحتى انا محروقة معرفتيش الطريق الطويلة اللي مزالة تابعانا باش ولدنا \nيبرى.. وشكون عرف واش يبرى ولا لا.. ماحدو يكبر و هاد الخلل لي عندو غدي \nيبدا يكبر و يبان فيه.. كي غدي يدير يواجه المجتمع و كي غدي يد..\n\nقبل متكمل كلامها رجع عندها معصب ووقف مقابل معاها\n\nزين الدين بغضب: مناش انت مصنوعة مناش؟؟ اه..\n\nجميلة : زين انا واقعية ماشي بحالك انا كنقولك اش كاين..\n\nزين الدين بنفس نبرة الغضب: اجي نخرجو برة نهضرو بلا مانبدا نعرعر هنا جرها\n من يديها وخرجو على برى حدا جردة خضراء .. غير وقفو فبلاصة هو يدور جيهتها\n\n\nزين الدين بجدية: غدا نخرجلك العشرة المليون والدار الا فارعة ليا عليا \nراسي نكتبها بسمية ولدي ماشي سميتك... و اي حاجة اخرى ديال الولد انا نتكلف\n بيها غير خليلي الولد.. \n\n\nالزوجة الاولى بحزن مصطنع: انا نولد وربي وانت كتساومني على ولدي باش نخليه\n ليك ... سبحان مبدل الاحوال ياك كانو باقيين فيك الفلوس وديك عشرة المليون\n عاقل هادي عامين ملي جبدتي الطلاق وقلتلك عطيني غير العشرة المليون لي \nمكتوبة فالعقد والدار قلتيلي والله لا حلمتي بيها و لكن سبحان الله غير \nتزوجتي بالبرهوشة ديالك وليتي باغي الحلول... الجديد على \"عشاق القصص \nوالحكايات بجميع اللغات \" خولة ماسوني\n\nزين الدين بغضب: اش باغا انت دابا اش باغا.. بغيتي الفلوس انا قلتلك الالة \nغير خوديهم ونطلقو و ديك الساعة الولد انا نتكلف بيه وحتى انت الا حتاجيتي \nشي حاجة ديال المعقول واخا طليقتي والله مانحرمك منها غير خلينا نتفارقو \nهنا الله يرحم الوالدين...\n\nجميلة بأسى : انا مباغاش نتفارق ا زين انا كنبغيك.. \n\nزين بغضب: فين كتبغيني فين.. عاقلا من اورا عرس سارة ملي جيت نديك انا \nبرجلي من داركم انا والواليدة .. قلتلك خلينا نحاولو نبداو من جديد و \nقوليلي شنو لي معجباكش نصلحو .. شنو قلتيلي اه..\n\n\n#فلاش_باك\n\n\nنهار عرس سارة \n\n\nالعرس كلو وهوا مراقب ديك الزوينة ولاكن كان اعجاب لا غير وفكل مرة كيتبسم \nمن حركاتها وحتى نضراتها ليه وفنفس الوقت حتى هوا بادلها النظرات ... ولكن \nنعل الشيطان وتفكرت ولدو والمرأة لي عندو فالدار و تفكر ان الخيانة ماشي من\n طبعو وماشي هوا يتزوج المرة وفاللخر متفاهمش معاها يمشي يقلب على بانادول \nعند بنات الناس ! لا ماشي من داك النوع ... الا نهار العرس ... وصلهم و \nماعرفش كفاش ملي نسات التلفون فالطونوبيل خدا رقمها و رجع لدار لقا مرتو \nالعزيزة كتسناه ووجها مكيبشرش بالخير اول مدخل ... واقفة كتمشي وتجي \nوبعجرفة قالت \n\nجميلة: قلتلك مغاداش للعرس حيت مافيا منتلقا عائلتك لي مكيحملو فيا الشعرة \n... وقلت لك ديك خت بنت خالتك اش دارت جابت لكولشي كادو الا انا وواخا \nهاكاك مشيتي عندهم ازين..\n\nرد عليها بسخرية : را بنت اختي هاديك.. بنت اختي واش منمشيش لعرس بنت اختي ! سافابا نتي ولا مشات ليك سلك فعقلك!\n\nجميلة : اه فهمت بنت اختك لي حاط لملاين فعرسها..\n\nزين الدين بتهكم: قولي هادي هي مشكلتك ! (طلع حاجبو وبتاسم ) علاش نحط الفلووس \"عشاق القصص والحكايات بجميع اللغات \"\n\nجميلة : ماشي سوقي هاداك رزقك دير فيه لي بغيتي..\n\nشاف فيها بابتسامة وعلى غير عادتو عنقها من اللور وقال وهوا كيطبع قبلة على عنقها \n\n\nزين الدين: خلينا نحاولو نقادو علاقتنا .. خلينا نبداو من جديد على قبلنا بجوج وعل قبل ولدنا.. \n\nجميلة بسخرية: شنو ! سخنتي باغي تح.. هاد ليلة... \n\nطلق منها ووقف داير يدو على جنتبو مشتغرب ومصدوم \n\nزين : واش تصطيتي...شهاد الهضرة كنسمع!\n\nجميلة: المهم راك حلالي باغي تقضي شي حاجة دخل قضيها انا فبيت نعاس.. (غمزاتو) \n\n\nوقفها قبل ما دخل قاءلا : جميلة ... كنهضر معاك بصح ... ماشي هادشي اللي \nخلاني نقرب منك ... بصح كنهضر معاك .. خلينا نقادو علاقتنا ... الى مكانش \nعلى قبلنا .. على قبل الولد اللي بيناتنا ...\n\nجميلة : انا لداخل ..\n\n\n#عودة_الى الوقع\n\nزين: بسخرية ) فهمتي دابا شنو كاين ... كنت كنقلب على داكشي اللي شفت فديك \nالبنت عندك نتي .. كنقلب على شي حاجة اللي ماتخلينيش نفكر فيها ... على \nكلمة تخليني ندم حيت ضحكت معاها .. وسبحان الله نتي كنتي كدفعيني بفعايلك \nباش نفكر فيها .. ومادرتي حتى حاجة تسحب فكرة الاعجاب ديالي بديك البنت .. \nواخا غير بكلمة تخليني ندم ويأبني ضميري ... بالعكس ... زدتي كملتيها \nوجملتيها ب\n\n#فلاش_باك\n\n\nفغرفة نوم مضلمة فيها ضوء خفيف كيتسمع صوت انفاس .. لا بل لهيب الانفاس فقط\n بدون صوت .. وبعض انين من صوت جميلة اللي ناعسة ضهرها كتافها عريانين \n...وقريب من وجها وجه زين الدين اللي كيشوف فيها وكيتسنى منها مبادرة \n...حاط شوية من تقل جسمو على جسدها وهي حالة عينيها و مدورا وجها لليمين \nومكدير حتى رد فعل. انتهى ودار على جنبو تكى وني دور عندو جميلة وقالت بصوت\n تقيل وميوعة \n\nجميلة : ساليتي ياك ؟ .... (طلعات حاجبها) نمشي ندوش باش نعس؟؟\n\nشاف فيها عاقد حجبانو و نضرات تعود من هاد الكلمات لي مولفة تعاودهم من بعد اي معاشرة بناتهم \n\n\nزين : اخر مرة نقيسك فيها... \n\nجميلة بتهكم: نفس الهضرة كتعاودها سنين و سنين عمرك مدرتيها... غير كيسخن الموطور كيولي همك اتخوي.. \n\nرد عليها بابتسامة ساخرة : هه! بصح ... سنين هادي وانا كنعل الشيطان ... \nكنقول عندي مرى فالدار ... وحيت عارفة معنديش مع الفساد داكشي علاش كنجي \nعندك نتي .. وعارفة مزال غنرجع واخا كنقولها معصب .. وكنعاود نرجع عندك .. \nحيت مكاينش البديل اجميلة .. وكاينة غير نتي ... دابا كنقول ليك .. هادي \nاخر مرة غيجمعنا فيا الفراش ... ومكانقولهاش وانا معصب كما موالف فاش \nكتعصبيني بهضرتك والبرود ديالك ... كانت هادي اخر محاولة ... نوضي على \nسلامتك \n\nدار يديه مور راسو متكي وهي ضحك بسخرية ولا مبالات وناضت قدامو فاتجاه \nالحمام.. تبعها بعينيه ساهي حتى دخلات و حول الشوفة جيهت المرايا اللي \nمقابلة معاه .. شاف راسو متكي مخطي نصور وشاد الناموسية كاملة وصدرو عريان \n.. ابتاسم ابتسامة خفيفية وهوا كيذكر نضرات صوفيا ليه وحركاتها وابتسامتها \n... وكفاش لفتات انتباهو وجدباتو ليها ..\n\n\n#عودة_الى_الحاضر \n\nزين الدين بابتسامة ساخرة : فهمتي دابا علاش انا وانت صافي سالينا ومن هذا شحال...\n\nجميلة بسخرية : بغيتي تقول صافي لقيتي لي تتحرك معاك فالسرير و بالحلال \nوانت مرتاح كتاكلها حلال طيبا... قلتلك مكبوت شحال هادي و مبغيتيش تيق...\n\nزين بابتسامة ساخرة ربع يديه كيطلع ويهبط فيها : والى قلت ليك هي مرى عليك \n... قدامها نتي متسواي حتى حاجة ... شي حوايج عندها ماعندكش حتى ريحتهم \n... \n\nبغضب بدات كترعد وكتحاول تبت راسها : فين ما كانت شي مسخة كتحيك نتا ملاك .. انا بزاف عليك \n\nقال باستفزاز : ههه... خلي لسانك عندك ... غنبكيك غير بالهضرة الى زدت معاك\n كلمة اخرى ... تعلمي تهضري باش ماتسمعيش شي حاجة اللي متعجبكش .. كلمة \nمكبوت قوليها بينك وبين راسك ... حيت ماحركات فيا حتى لعبة .. \" عشاق القصص\n والحكايات بجميع اللغات \" \n\nتلفت باش يمشي وهي تقول بغضب\n\nجميلة: موسخة ... وداكشي اللي كيعجبك لقيتيه ... ودابا نتفرج فيك كتنقز من معفونة لمعفونة بحال الدبان \n\nتلفت كيهضر وغادي بابتسامة \n\nزين : انا اللي شايفكم بجوج (غمزها) وانا اللي نحكم شكون الموسخة (غمزها) \nنساء العالم كاملين .. ميوصلوش حتى لريحت بيطانها ... سكتي حسن ليك راه \nمنصلاحش ليك \"التتمة على *عشاق القصص والحكايات بجميع اللغات (غزال تراست) *\n\nغمزها ومشا ببرودة خلاها واقفة كتغلي فبلاصتها \n\nجميلة: واخا .. دابا نشوفو .. دابا نشوفو ونوريك المسخة اش كتسوى \n\n\nفغرفة صوفيا فين مجمعة هي وانس بوحدهم بعدما غادرو بنات عاءلتها ..قال انس وهوا كيضحك \n\n\nانس : مامشيتي حتى تزوجتي الشارف...\n\n\nصوفيا بغضب طفولي: انس مديرليش كي اسماء ومريم حتى انتا... شفتيه بعدا باش تقول عليه شارف ! بلعكش شارب عقلو متشي مبرهش \n\n\nانس : وتنكري ! مكنتيش كتقوليلي هاد البراهش انا شنو ندير بيهم..وكنتي باغا راجل كبير .. وعزيز عليك داك النوع !\n\n\nصوفيا: وماشارفش ... اوييلي 45 عام عندو وبوكوص خاصك تشوفو... راه يهزك نتا يهرب بيك وفيه 10 منك .. هه ! قالك شارف!\n\n\nانس : صافي نتي تعمات ليك الباصيرة .. الحب صعييب والولف موصيبة يا بنتي يا صوفيا ...اجي مزوج؟\n\n\nصوفيا بدفاع: غدي يطلق... \n\n\nانس ببرود: اوكي..\n\n\nصوفيا ممازحة : على اساس انت صغير.. وحتى انت شارف وباقي متزوجتي ما والو...شنو مزال كتسنى؟ \n\n\nانس: كنتسنى بنت الناس .. ماتكونش داخلة بزاف لبيت النعاس\n\nصوفيا: هههه اويييلي !!!\n\nانس: وشنو!! فين هما بنات الناس \n\nصوفيا: علاش مالي انا بنت الكلاب ! كما انا بنت الناس واسماء و مريم بنات الناس راه مزااالين البنات \n\nانس : انا بعدا ماشفتهمش... داكشي اللي كنشوف كيخلع ... وخايف نزرب وندم من بعد \n\n\nصوفيا: ناري القاعدة هي القاعدة ا انس عمرك ترضا! مالك متشاءم هاكا ! توكل على الله ونوض خوي الطريق خلينا نشوفو ولادك ههههه\n\nبداو كيضحكو بجوج حتى تحل باب الغرفة فجاة ودخل زين الدين ... بقا واقف كيشوف استغراب وقال \n\n\nزين الدين باستغراب: السلام وعليكم...\n\n\nقرب من صوفيا باسها فراسها وبقا واقف كيشوف فيها ويشوف فانس حتى كتكسر صوفيا الصمت \n\n\nصوفيا: زين حبيبي هذا انس ولد خالتي ساكن ففرانسا وكان جا على قبل عرسنا...\n\n\nمد يدو زين وقال : متشرفين ..\n\n\nصوفيا : انس هذا زين راجلي... \n\n\nانس بابتسامة: مشرفين اسي زين الدين... الله يكمل بالخير والله يحد الباس \n\n\nزين الدين ببرود مصطنع: الشرف ليا ومرحبا بيك فبلادك... \n\nتلفت عند صوفيا وقال \n\n\nزين الدين: حبيبة فين ماماك وباباك؟؟ \n\n\nصوفيا بارتباك: ماما مشات تشوف الناس لي معمرين الدار و كانو معايا حتى اسماء ومريم بنات العائلة يلاه مشاو وبقا مونسني انس... \n\n\nزين الدين ببرود: شكرا السي انس وسمح لينا عدبناك يمكلك تشمي ترتاح انا غدي نبقا معاها بيدما جاو وليديها... \n\n\nانس بابتسامة: الله اودي السي زين الدين ... صوفيا خليتك على خير حتى نعاود ندوز نطل عليك ان شاء الله... \n\nمد يدو لزين الدين سلم عليه \n\nانس: تشرفت بمعرفتك اسي زين الدين و ان شاء الله نعاودو نتلقاو فضروف اخرى حسن من هادي \n\n\nابتاسم زين ابتسامة مصطنعة كيخفي بها المورال الطايح وجلس بجنب صوفيا .. خرج انس سد موراه الباب وتلفت زين عند صوفيا \n\n\nزين الدين: حبيبي كيبقيتي شوية...\n\n\nصوفيا بحزن: فين غبرتي عليا..\n\n\nزين الدين : والله يا حبيبة ديالي غير مبرزط مع الولد النهار كامل ... ها \nاختصاصي ها جمعية ها ممرضة ها كونطاكط اورتوفونيصت.. تقلبت احبيبتي \nسمحيلي... \n\n\nصوفيا: غدي تبقا معايا اليوم ياك؟؟\n\n\nزين الدين : خاصني نعاود رجع نشوف الصغيور ديالي ... حالتو صعيبة وليت غير \nنغبر عليه كيكسر الدنيا بالبكاء وهاديك خيتي باغي نشوف معاها شي حل للطلاق و\n قلت ليها نعطيك الفلوس و نكتب ليك الدار وبقات تتبعكك عليا... \n\n\nصوفيا بشهقات: وانا مالي فهادشي كامل ا زين انا مالي.. اه ولدك فاهما خوفك \nعليه وخاصك تبقا معاه.. ولكن انا ملي يجيو الحباب يطلو عليا نهار عرسي لي \nجالسا فيه فسبيطار ومن فوق هادشي ميلقاوش راجلي حدايا ويسولوني كنبقى غير \nكنشوف فيهم .. اش غدي يقولو اش.. كفاش غدي نشرح ليهم حقا را ولدو مريض مشا \nعندو !انا نضرا غدي ياخدو عليا ا زين... انا بغيتك غير تبقا جنبي حتى انا \nشوية...\n\n\nعنقها بقوة وقال: صافي حبيبتي تهدني... والله حتى فاهمك وعندك الصح فكل \nكلمة قلتيها ولكن شنو ندير كنهضرو على ولد عندو 3 سنين ا صوفيا و انا \nمكذبتش عليك النهار الاول و انت عارفا لي كاين الغلط لي درت انني مسمعتش \nكلامك وحليت مشاكلي عاد ندخلك لحياتي ولكن دابا لي وقع وقع اش غدي ندير ؟! \n.. انا كنموت عليك وكنبغيك وهديك لي رابطني بيها الولد مستاعد ا لقا معاها \nاي حل واخا يكون اضعاف اضعاف الفلوس لي بغات غير تخليليا الولد \n\n\nصوفيا بغضب و انهيار: انا ماشي سوقي فهادشي كامل ازين انا باغاك حدايا \nوخاصك تبقى معايا ليوم من دابا شوية العائلة غدي يبداو يدخلو يشوفوني خاص \nيلقاوك وماباغا حتى عذر. \n\n\nسكت زين متفادي يتناقش مع معاها وكيحاول يهدنها حتى دخلات عليهم والدة \nصوفيا ومعاها شي عيالات للغرفة سلم عليهم زين وبقا جنبها وفكل مرة يصوني \nالتلفون كيحاول يتفادا التركيز معاه كيخرجو يشوف فيه ويعاود يدخلو حتى سالا\n وقت الزيارة من المستشفى و بقا غير زين وصوفيا فالبيت \n\n\nزين الدين بحب: نقدر نمشي دابا امدام...\n\nصوفيا بحزن: سير.. اجي فين كتبات.. \n\nزين الدين بابتسامة: فوق كرسي حدا ولدي... \n\nصوفيا بجدية: كتكون حتى هي... ؟؟\n\nزين الدين: اه حيت ولدها ... ولكن مكنفوتش معاها كلمة وحدة وقدام الولد و صافي ... \n\nصوفيا ببرود: صافي سير...\n\nزين الدين: يلاه حاولي ترتاحي شوية .. \n\nباس ليها راسها وطبع قبلة حنينة على شفايفها و خرج ابتاسم للام ديالها اللي واقفة برى واللي كتبات كل ليلة بجنب صوفيا .\n\n\nيلاه غدي يركب السيارة كيصوني تلفونو من رقم مجهول .. استغرب وفتح الخط \n\n\nزين الدين: الو ... \n\nوملامح الصدمة واضحة عليه : واخا واخا انا جاي...\n\n\nانطالق كيطير فاتجاه المستشفى اللي ناعس فيه ولدو .. \n\n\nداخل كيجري فكولوارات المستشفى حتى كتشوفو ام جميلة ومشات عندو طارت عليه و بدات تضرب فيه وتغوت وسط المستشفى وكلشي كيشوف فيهم \n\n\nام جميلة : ياك ا زين الدين رامي بنتي وولدك هنا فالسبيطار و مكتجوبش \nفالتلفون، ياك ازين شحال وهي تعيط ليك باش تكون حداها وولدك كيموت وانت \nمتجاوبش ياك ... وكون ما انا شديتك فالاخر وجاوبتيني كنتي متجيش تشوفهم... \nحسبي الله ونعم الوكيل فيك... حاشا واش تكون اب انت حاشا... \n\n\nشد ليها يديها بعصبية وشاف فيها مفاهم والو ملي صاري، في حين كيدخلو \nالممرضات باش يبعدو جميلة على زين الدين و جلسوها فكرسي اما زين بقا واقف \nمصدوم حتى قرب عندو الطبيب المكلف بحالة ولدو \n\n\nزين الدين : شنو كاين ؟ شنو وقع؟\n\n\nالطبيب : مفهمتش كفاش طرا هادشي\n\n. حالة هستيرية حادة جاتو لي دخلاتو غيبوبة مؤقة الحمد الله درنالو \nالاسعافات وفاق ولكن غدي نخليه عندي فالانعاش هاد ليلا لتفادي اي حاجة طرا \nليه... \n\n\nزين الدين بجدية: دابا شنو الحل ادكتور... واش غيبقا هاكا ؟ واش مكاينش شي حل يهلي حالتو تستاقر ؟\n\n\nالطبيب: اجي معايا بعدا للبيرو ونهضرو شوية ... \n\n\nفي مكتب الطبيب\n\n\nالطبيب بجدية: انا كنت متؤكد ان مع قليل من الاهتمام و لادوية و المراقبة \nحالة ولدك كانت تتحسن ولكن الكريز ديال اليوم خلعاتني بزاف و كنشوف ان \nالحالة تتطور للاسوء ماشي لاحسن، المشكل ان حسب الممرضات ملي دخلو لقاو \nالطفل مغمى عليه وكشاكشو خارجين اما الام فكانت مغمى عليها اما الممرضة \nهناء فكانت فحالة صدمة معارفا مدير راسها... سي زين الدين حالة ولدك فعلا \nصعيبة و باش نكون صريح معاك حنا بوحدنا منقدروش نعالجوه\n\n. الوليد خاص العامل النفسي ويحس بالاهتمام للولد يكون مزيان و حتى لام \nبوحدها ميمكنش تتحمل هاد المسؤولية بوحدها عارف انشغالاتك ا سي زين ولكن \nخاصك تعاون الزوجة ديالك فهاد المحنة.. الاغماء ديالها اليوم امام اول كريز\n صعيبة لولدها كيؤكد انها هشة و متقدرش تتحمل هادشي بوحدها... \n\n\nزين الدين وهو واقف: واخا ا دكتور وشكرا على كلشي نمشي نشوف الولد... \n\n\nخرج زين من مكتب الطبيب ومشا الإنعاش طل على الولد شوية سول عليه الممرضات ووصا عليه وتجه عند نسيبتو ام جميلة فالكولوار \n\n\nزين الدين واقف قدام جميلة: اش طرا؟؟ \n\n\nجميلة وهي تبكي: هضرات معايا بنتي قاتلي نجيب ليها شوية الحوايج باش تبدل..\n ملي وصلت وجبتهم ليها لقيتها قدام ولدها لي خرجو كشاكشو كتبكي شوية وهي \nتسخف حتى هي وتخلطات الدنيا ... هزيت تلفونها لقيتها عيطاتلك شحال من مرة \nوحتى انا عيطلك مكنتيش تجاوبني حتى الاخر مكالمة..\n\n\nزين الدين بجدية: فينها هي دابا...\n\n\nالام ببكاء: حتى هي ناعسة فواحد البيت ودايرين ليها الصروم و دقولها برة باش ترتاح.. \n\n\nزين الدين : انا غرفة؟؟ \n\n\nجميلة : اجي معايا...\n\nمشاو للغرفة لي متكيا فيها الزوجة الاولى ودخلو عليها كانت مسطحة على \nالسرير ... بقا واقف كيشوف فيها وداير يدو فحيبو كيتنهد و يشوف من بعيد \nتنهد مرة اخرى وخرج خلاهم بجوج.. تجه لغرفة ولدو العادية ودخل لقا هناء \nجالسة وكتمشي شمال ويمين \n\n\nزين الدين: هناء شنو طرا قوليلي...\n\nهناء بقلق وحزن: والله ماعرفت اموسيو الولد غير فاق بدا يقول بابا بابا \nحاولت نهديه والو جات المدام تهزو بقات طبطبط عليه و محدها تحاول تهديه وهو\n يتنتر ويبكي شوية حطاتو و بقات تلعب معاه حتى غاب و بداو كشاكشو خارجين \nانا حدي ارتبكت وبقيت نصوني على الفرمليات يجيو... خفت بزاف اموسيو زين \nوالله حتى خفت... \n\nجلس منهار على واحد واح الكرسي حاط يديه على راسو وساهي كيخمم \n\n\nفي غرفة الزوجة الاولى \n\nبدات كتحل جميلة عينيها بتتاقل و مها حداها مخلوعة \n\nالام بخوف: خلعتيني عليك اديك المسخوطة...\n\nجميلة وهي دايخة: جا زين... داك الفرملي ديال والو قلتلو ديرلي ابرة منومة خفيفة بنجني ولد لحرام... \n\nالام بمكر: جا ودرتلو الشوهة ....\n\nجميلة : مزيان.. دابا يكون مشا يشوف ولدو ياك؟\n\nالام: باينا يكون مشا عندو يشوفو...\n\nحميلة: مزيان اوا خرجي الحاجة خليني نرتاح دابا.. باقي كتسناني حرب طويييلة...\n\n\nسايق ب 180 كيلومتر فالساعة وسط المدينة وكيحرق الضواو و فنفس الوقت هاز تلفونو بيد وكيهضر وهو في قمة الاعصاب ديالو \n\n\nزين الدين: عبد الكريم كنقولك دابا شوف كي دير توقفهم فالمطار و متخليهمش يخرجو حتى نوصل ... انا شاد الطريق ولكن نخاف نتعطل...\n\n\nعبد الكريم \" اخ زين\": ولكن كفاش مشات من بالك تشد ليها باسبورها وباسبور \nالولد و ياك قلتيلي كتسد عليهم الباب ملي رجعتو للدار ا زين...\n\n\nزين الدين بعصبية: عبد الكريم بلا متعصب جدي هاد الساعة شوف الا كتعرف شي \nحد فالمطار عطيهم سمياتهم باش يوقفوهم و سبقني انت حيت انت قربلك المطار من\n عندك \n\n\nعبد الكريم اخ زين: بارتباك: واخا واخا... \n\n\nكمل زين الدين سوقانو الجنوني شوية كيسمع صوت البوليس تبعينو بجوج ماطر \nكيحاولو يديرولو اشارات باش يوقف وهو رافض يوقف وعاد مكيزيد فالسرعة، \nوكيعاود يهز تلفونو و كيعيط لعمر بوليسي و صاحبو و كيبدا يهضرمعاه بهستيرية\n اول مكيجاوبو فالتلفون \n\n\nزين الدين بانهيار: ياك قلتيلي منخافش ا عمر.. ياك قلتيلي مغديش تاخد ليا \nولدي ولدي.. ياك قلتيلي الأمور تحت السيطرة وراكم حاضينها... \n\n\nعمر بقلق: زين الدين مالك...؟؟ زين تكالما فينك... \n\n\nزين الدين بنفس نبرة الغضب والخوف : هربات ا عمر هربات دات الحوايج و الباسبور و ملقيتهاش فالدار.. صافي دات ولدي و مشات ا عمر... \n\n\nعمر بجدية: زين تكالما دابا انا دابا ندير اتصالاتي معاش خرجات... \n\n\nزين الدين: انا غبرت عليها شي ساعتين ... خليتهم فالكلينيك ورجعت لقيت غير الصباب \n\n\nعمر بجدية: مكنضنش تكون طارت حاول تكالما انت انا نشوف اش كندير...\n\nصوت البوليس \n\nعمر ملي سمع صوت البوليس: واش سايق ا زين؟؟ منير فالطريق ياك؟؟ تبعينك \nالبوليس؟؟ زين وقف ليهم و قف عافاك و انا غادي نتفاهم معاهم ويطلقوك المهم \nوقف دابا بيدما درت اتصالاتي مع المطار...\n\nخفف زين الدين من السرعة و هوا كيحاول يدعي الهدوء\n\nزين : صافي اعمر انا نوقف و متشغلش راسك بيا انا نسلكها مع البوليس انت شوفلي غير ولدي عافا خويا... عنداك تديه راه معول عليك دابا\n\n\nعمر بأسى : واخا واخا كون هاني...\n\n\nوقف زين الدين الطونوبيل ونزل منها بهدوء في حين وقفو الماطر بجوج حداه \nبقاو يهللو عليه على السرعة وانو كان غدي يقتل الناس و الاستهتار لدرجة \nمتسوق بمرة لكلامهم و تحنى جيهة الطونوبيل وسط خوف جوج ديال البوليس لي \nمعرفوهش اش غدي يجبد وهو يخرج وراق السيارة بكل هدوء و مدهم ليهم \n\n\nزين الدين بهدوء مصطنع: ها الوراق...\n\nشوية جبد الفلوس بزاف من جيبو \n\n\nزين الدين وهو كيمد ليهم كمشة ديال الفلوس: ها الفلوس شوفو المخالافات شحال\n جاو وخليوني نمشي.. ( غمض عينيه بانهيار) خدات ولدي ومشاات...\n\n\nاستغربو البوليس من هذا لي حداهم واش حمق ولا مريض... شوية صونا تلفون زين الدين كان خوه عبد الكريم لي كيعيط \n\n\nزين الدين بخوف: وي عبد الكريم لقيتيهم ياك.. دوز لي ولدي نهض معاه .. دوز ليا طه نهضر رمعاه... قولو را باباك توحشك...\n\n\nعبد الكريم اخ زين: طيارتهم طارت هادي عشر دقايق و قالولي ان اسمهم كان فالرحلة لي غادا البرشلونة ... \n\n\nطيح اتلفون زين من يدو و هز راسو بانتلو طيارة طايرة فالسماء ...\n\n\nوحدا سرجم ابيض صغير وجه طه كيشوف الارض بعيدة والسحاب تحت منو و الدموع نازلين و وصوت متقطع كيقول .. \n\n\nطه : بصوت باكي وضعيف: بابا.. بابا .. بابا...\n\n\nقفز من سريرو فغرفة نومو وهو كلو عرقان و جسمو كيتنفض و دار بتتاقل لقا \nولدو طه فجنبو كيمسح ليه العرق و كيبكي حداه و كيقولو \" بابا بابا\" ضمو زين\n ليه بقوة وحضنو و بقا يسكت فيه و هو كيحاول بحال يشبع شوقو من ولدو او \nيحميه من شي حاجة ولا من ان شي حد ياخدوليه ويحرمو منو ... \n\n\nلطالما كانو الجيران و عائلة زين الدين كتجيهم غريبة ان ولد صغير يكون \nمتعلق بباه كثر من مو، من غير مو الله يرحمها لي عاود ليها فمرات القلائل \nمشاكلو مع جميلة مرتو ... عمر شي حد مسمع الشكوة من فم زين و حبابو كانو \nفاهمين ان علاقتو مع جميلة ممزيانانش بلا ميقول.. \n\n\nزين الدين هو لي كان كيرضع و لدو 3 الى 4 المرات فالليل ملي كان صغير و حتى\n قبل ميخرج و حتى فخدمتو كان بحال هو المرأة لي كتاخد اذن بالخروج ساعة قبل\n الموظفين باش ترضع ولدها واخا هو الباطرون ولكن كان منظم وقتو على حساب \nولدو، حيت جميلة نافرة ومكانتش اصلا مستاعدة تكون ام فديك الوقيتة اللي \nكانت يالاه بغات تعيش الخياة وتستمتع وتمشي وتجي وتحيد شوقها من داكشي اللي\n كانت كتحلم بيه .. كانت رافضة ترضعو فالاول على قبل عملية تجميل لصدرها \nاللي دارت قبل ماتحمل و كانت اصلا مكتوصلش للولد وكتخاف يجر ليها صدرها و \nتصدق خاسرة العملية ولا يتسبب ليها فشي الم او مضاعافات .. واخا الرضاعة من\n تدييها غير صالحة لطه بسبب العملية اللي عملات..، زين هو لي كان كيهبط \nالسخانة الا جات لولدو و يكون معاه وينعسو.. زين كان لاعب دور الام كثر من \nالاب حتى ربما نسى دور الاب فحياة ولدو \n\n\nتنهد وتلفت شاف طه نعس وهو يهزو بين يديه وداه لبيتو ، لقا هناء حتى هي ناعسة على سريرها لي ملي دخل زين قفزات من بلاصتها \n\n\nهناء بقلق: مالو طه اموسيو زين.. سمحلي محسيتش ملي ناض من حدايا...\n\n\nزين الدين بهدوء: ماشي مشكل ا هناء غير عافاك ردي شوية البال دابا جا عندي \nنخاف يمشي الكوزينة ولا طرالو شي حاجة وميشوفو حد.. وانت كاع باش تفاداي \nهادشي سدي عليكم الباب ملي تكونو بوحدكم...\n\nهناء باحترام: واخا موسيو زين..\n\nالدين بأمتنان: شكرا بزاف...\n\n\nومشا خرج من الغرفة اللي فنفس الدار فين دوز ايمو قبل العرس مع صوفيا وفنفس\n الطابق ، توجه لغرفتو اللي كان كايبات فيها معاها ... لبس حوايجو بهدوء \n...ديجين جاه شوية مزير وتيشورط كحلة وتوجه نحو الباب للخروج حتى خرجات \nجميلة من البيت اللي مقابل معاه بروب دوشومبر سيكسي فالازرق توبها ناعم \nساتان مكيبينش لاكن تقطعيتو من الصدر معيقة مبيناه مبندر وهي تهضر باستهزاء\n\n\nجميلة باستهزاء: كتبقا فيا . . . كل ليلة تخرج كتسلل عندها بحال الى غادي \nعند عشيقتك.. وتسد علينا الباب خايفنا لنهربو... مركبا فيك الرعب لهاد \nالدرجة ا زين؟؟\n\n\nمحاولش حتى يدور عندها زين كمل حلان الباب وخرج من الدار وسدو بالساروت في \nحين هي يضربات برجليها بقوة على الارض و دخلات لبيتها وهي تلتخ الباب \nبقوة... \n\n\nطلع للطابق الاعلى ... فين مفؤشة دار بفراش جديد على دوق صوفيا ... مشا \nنيشان لغرفة النوم و دخل بهدوء لقا صوفيا غارقة فنعاسها و ممدة على السرير \nبسوميج بيضاء وشعرها الاسود مسرح حداها ... رجل تحت الفرتش ورجل فوق الفراش\n وقدامها حومر بالنقاوة .. وقف قدام البلاكار حيد التيشورط و سروالو وتخشا \nجنبها فالسرير بشوية ... قربها ليه عنقها اما هي حلات عينيها شافتو وهي \nتبتاسم وعودات سدات عينيها و تخشات فيه اكثر وخشات رجلها بين رجليه ..بدا \nيشم فيها و فشعرها و يقيس وجها بحنان .. هبط وجهو كيقلب على شفايفها وهي \nتهز راسها عندو باستو بشوية وبقات هاكاك كتستمتع بقبلاتو الخفيفة على \nشفايفها حتى غرقو فالنعاس \"عشاق القصص والحكايات بجميع اللغات \" وملامح \nالراحة باينا عليه وهو ناعس و كانو شحال هادي منعس بحال هاد النعسة...\n\n\nكتمعن فالملامح ديالو وكتلعبلو بلحيتو وكتمرر صبعها على وجهو وصدرو و كتهز \nتبوسو بوسات حنان على خد و وفمو حتى حل عينيه بتتاقل وزير عليها و قابلها \nمعاه و بقى يتأمل فيها فسكون \n\n\nصوفيا بضحكة قوية: كيعبني نستغل هاد الوقيتا حيت كنعرفك واخا تفيق كتكون مبوق ومفيك لي يتجاحد ولا يهضر...\n\n\nونزلات باستو فخدوا مرة اخرى، و خرجات مبين يديه وهي تجلس على السرير وعودات باستو \n\n\nصوفيا بصوت حنين: صباح الخير حبيبي...\n\n\nزين بابتسامة رضى وصوت رجولي تقيل: صباح الخير...\n\n\nمشات صوفيا للكوزينة تقاد الفطور، في حين بقا زين فالغرفة شوية كيتقلب فبلاصتو حتى توكض على خاطرو و ناض دوش..\n\n\nصوفيا اسبوع ملي خرجات من سبيطار و قرات تجي مباشرة لدارها تجلس فيها خصوصا\n ان لاضياف باقين عند ماماها ، كانت تفضل تبقا مع مها باش ترتاح اكثر ولكن \nمبغاتش كثرة القيل و القال عليها وعلى زين وعلى علاقتهم زين لي جابها للدار\n و ملي جابها حاول ميتفلسفش بزاف خصوصا ان حاليا خاصها الراحة باقي عاقلا \nعلى حوارها معاه داك النهار \n\n\nزين الدين وهو شاد يدها و هي مستلقية على السرير : كتعرفي ان المشكل مكانش \nفالاجهاض بقدر مكان فتضرر الرحم ديالك هادشي علاش خاصك الراحة واهم حاجة \nواخا تكون بناتنا علاقة جنسية متنسايش تشربي لابيلول ديالك باش تبراي دغيا و\n نبدا ثاني نصيفط القنابل ونصنعو شي زوين ولا زوينة نكبروهم بجوج ونخاويو \nطه ...\n\n\nصوفيا بابتسامة: زين اكثر من سيمانا و انت تعاودلي هاد التوصيات راني كبيرة ماشي قد طه ولدك... \n\nزين الدين وهو معنقها بقوة: شكون لي قال انت كبيرة انت راكي قدك قد طه انا را عندي جويج وليدات انت وطه ...\n\nعنقاتو صوفيا بقوة و بقات تبوس فعنقو....\n\n\nاسترجعات هاد الذكريات وهي وي فالمطبخ كتوجد الفطور مبتاسمة ... واقفة \nبشوميز خفيفة وبانطوفة مزغبة بيضاء حتى حسات بيدين محاوطينها من خصرها و \nجسم كيتحاك مع جسمها\n\n\nزين الدين بهمس: شكون حبيبت زين؟؟؟\n\n\nصوفيا بغنج: انااااااا\n\n\nتفركع زين عليها بالضحك خصوصا انها ديما كتجاوب معاه و مع حركاتو وبعفوية و\n عمرها عقدات الامور بناتهم وحتى ملي كتغير او كتقلق كتجي تفركع فوجهو \nالقنبولة و تقولو باش حاسة و كيصلحو الامور مباشرة... معرفش واش واخدة هاد \nالقضية تقنية باش تحمي زواجهم ولا فعلا حيت كتبغيه كتصرف عادي هاكا ، المهم\n واخا استقرارهم فدار وحدة ماشي بشكل طبيعي و غير كيخون معاها اللحظات الا \nوانه كيحس براسو اسعد انسان معاها و كأنو كيجرب بزاف الحاجات لاول مرة....\n\n\nكملات صوفيا توجاد الفطور و بداو يفطرو وما ان رشف اخر رشفة من القهوة ناض زين و جايب بين يديه شي اوراق قرب للطاولة و عاود جلس\n\nزين الدين بجدية وهو باقي شاد الاوراق بين يديه: صوفيا بغيت نهضر معاك.. وسمعيني مزيااان...\n\n\nارتابكات وهي كتشوف فيه وفالاوراق اللي شاد ... جالس معاها بشورط قصير فقط وكيهضر بجدية \n\n\nزين الدين: بلا منضور فاالهضرة.. هاد الوراق لي بين يدي هي اوراق جميع \nممتلاكاتي ... حطيتهم كاملين فسميتك وفكامل قوايا العقلية . . . قانوونيا \n... يعني انا دابا مكانكساب مكنعلام ... \n\nصوفيا : بدهشة) وعلاش ؟!!! واش حيت قبلت نعيش معاك هنا واخا واعدتيني عمرك تخلي مرتك تكون قريبة لي؟\n\nزين : لا ماشي داكشي ... نتي عارفة ولدي خاصو يبقا قدام عيني ومو عنضها حق \nتبقا معاه ... وفضلات تكون معاه فين ما كان حسن ماتاخدو ويبعدو ونبقا انا \nمعلق مرة هنا مرة لهيه ... هادا موضوع هضرنا فيه ديجا ... مي هادشي اللي \nكنهضر معاك فيه دابا موضوع اخر ... في حالة ما طلقت جميلة غيجيو يحسبو عليا\n النفقة ديالها وديال الولد .. وانا ماشي حمار عندي الكرون نبقا نصرف على \nلفعة واخا يكون عندي مال قارون ... ولدي حق عليا .. ولاكن هي غتبقا عليا \nعطيني عطيني عطيني .. ودير ليا فيها واعرة وطايبة مع راسها وانا حمار كتجبد\n فيا كي بغات ... مهم حتى الى وصلنا لهادشي هادا مغاتلقا ماتاخد مني ... \nيعني قانونيا مابقا عندي والو ومزلوط والمحكمة غاتحكم ليها ب 800 درهم ولا \n1000 درهم للشهر كنفقة ديال الولد ... و هي اللي غاتبقا توصلها لا غيير ...\n واللي عليا انا نخلص مدرسة دالولد فين كيقرى ونتكلف بالملبس و السفر وكاع \nداكشي اللي كيتعلق بيه بلا مامعطيها هي فلوس ليدها تكلف ... يعني داك القدر\n اللي غيحكم ليها بيه القاضي هوا اللي غتشد صافي ... ونيت بغيتها تعرف \nباللي مابقا عندي وااالو باش تمشي تعطيني التيساع تقلب ليها على شي كيشي \nاخر تنصب عليه وتلعب عليه كي بغات \n\n\nصوفيا : بدهشة ) وانا مغانعرف ناندير بهادشي ديالك!!\n\n\nزين: هههه... كلشي غايبقا كما هوا ...ماتخدمي ما تردمي ... غير هوا داكشي \nديالي رجع بسميتك نتي فالاورق وصافي اما شغالاتي راني مقابلهم .\n\nصوفيا: اويييلي!! دايا كلشي كتبتيه ليه؟\n\nزين : كلشي ... هانتي .. ها الوراق ... هاد الدار .. والقهوة اللي لتحت .. \nوالقهوى اللي فأكادير على البحر ... والفيلا فين كانت ساكنة ديك الكلبة و \nواحد لابارطومون فمكناس ... والفلوس اللي فلابونك حتى هما حولتهم فسميتك \n... هادا مسمار طرقناه ... ونتي باش تصرفي وتحركي الى حتاجيتي شي حاجة . \nهانتي ..\n\n\nجبد كارط فيزا غولد يالو و حكهالها فالطبلا و جبد ستيلو كتب فيه كود من اربع ارقام\n\n\nزين الدين: الكارط فيزا تصرفي منها و تشري لي بغيتي...\n\n\nصوفيا بقلق: وعلاش هادشي كامل ا زين ... \n\n\nزين الدين بابتسامة : حيت كنتيق فيك ... وكما صبرتي معايا ودتيرة ليا خاطري\n وكسبتي تيقتي .. مزال غاتعرفي عليا بزاف ديال الحوايج اللي ماقدراتش جميلة\n تعرفهم فهاد السنين كاملة اللي مزوجين فيها .. وماشي لمصلحتي يبقاو فسميتي\n هاد الممتلاكات ... \n\nصوفيا : بابتسامة) صافي .. غانكرك من دابا هههه عطيني داكشي ديالي \n\nعطاها الوراق و طلق ضحكة قوية وهو ينوضها من بلاصتهت جلسها عندو معنقها \nوفرحان شوية سكت فجأة: المحامي باقي ملقا حتى تغرة وقالي الحضانة للام محد \nالولد صغير.. وحتى قانون ميقدر يمنعها من انها تسافر متخرج بيه من المغرب و\n المشكل الا مشات حتى دخلات الاسبانيا القانون الاسباني غدي يحمي الطفل \nالاسباني من بطش الاب المغربي... المحامي وعدني يدرس القضية مزيان لدرجة ان\n جوج محاميين اخرين خدام معاهم عليها.. ندمت ندم كبير اصوفيا انني زكرت على\n دوك العشرة المليون كون عطيتهم ليها من الاول كون تهنيت من هادشي كامل... \n\n\nصوفيا: ماشي وقت نقولك ياك قلتهالك ولومك وبلا بلا.. لي طرا طرا و هي اصلا \nواخا كون طلقيتيها ازين كانت غدي دير هادشي.. هي مشكلتها ماشي فالطلاق بقدر\n مامشكلتها لاش تزوجتي ثاني.. هي كانت ضامناك ازين و فجأة صدمتيها...\n\n\nزين بتساؤل: واش ندير الا ربي دارك فطريقي باش تحركي قلبي ونفهم الحب و \nالحياة من جديد.. عشت سنين من حياتي ا صوفيا خدمت فيها تمرت.. هزيت مسؤولية\n عرفت ناس تغرمت وانا مراهق مكنعرف فالحب غير جوج حروف ولكن ربي شاهد انني \nعمري محبيت كيما حبيتك انت و غدي يكون اصدق واخر حب فحياتي بحول الله... \n\n\nعنقاتو صوفيا ودخلات معاه فقبلة فرنسية انجليزية مكناسية مغربية المهم قبلة\n ترونو فيها الشفتين و الالسنة تحولات من بعد لقبلة قوية و من بعد ترونات \nالدنية حتى تقلبات غرفة الاكل لمكان للمارسة الحب بين عاشقين اسمهما صوفيا \nوزين لساعتين حتى صونا تلفون زين وشاف لقا الساعة 11 وناض مزروب و صوفيا \nكضحك عليه وهو مبرزط ...هز التليفون وكيجاوب وهو عريان \n\n\nزين الدين بارتباك: وي وي عبد الكريم سمحلي اخويا تعطلت عليك شوف ضايف داك خينت هانا جاي عندك دابا دابا ..\n\nقطع دغيا دخل دوش دعيا ولبس حوايجو مشا عند صوفيا لي لبسات بينوار فوق \nلحمها وجالسة متكية على جنبها مراقباه حتى دخل باسها بقوة من جديد ومشا جمع\n الاوراق \n\nصوفيا : صافي رجعتي فكلمتك !!!\n\nتلفت كيضحك : الى بقاو عندك غاتلفيهم ... هاهما فالكوفر .. (تلاح عليها \nعنقها ) كلشي ديالك وحتى زين الدين ديالك بقا خاصو غير الاوراق وامضاء من \nعندك \n\n\n\n\n\nباسها بقوة وزير على حناكها بيدو وخرج لخدمو وهي ناضت دوش...\n\n\nيتبع\n"
  },
  {
    "id": "7",
    "title": "أحببته أبيض الشعر الجزء الثامن",
    "desc": "\nفي مقهى راقي في المدينة \n\n\nناض شخص في الخمسينات من عمره اوضح من ملامح انه شخص اجنبي من على الطاولة \nوسلم على زين و خوه عبد الكريم في حين بقاو هما جالسين فواحد من اجمل \nالمطاعم فالمدينة \n\n\nعبد الكريم ممازحا: بايت فدارك الاخرى ياك؟؟ ملي كتجي معطل للخدمة كنفهم البلان ههه\n\n\nزيين بانزعاج: جمع راسك الاخ راك واخا خويا الكبير احترم راسك شوية.. \n\n\nعبد الكبير بجدية: سبحان الله هاد بلان ميلك اند الشوكليط فرونشيز المغرب سهل فيه الله بلا تعقاد بلا والو...\n\n\nزين الدين برضا: الحمد الله الحمد الله حيت النية كانت طيبة.. انا اصلا \nعييت من بلان قهوة لاشيشة و هاد الفرونشيش ديال القنيطرة و مكناس غدي يدخل \nلينا اكثر ان شاء الله بيدما سالا فرع ديال كازا...\n\n\nعبد الكريم : باقي باغي تستقر فكازا... \n\n\nزين الدين: ان شاء الله .. نمشي انا وصوفيا وطه ... خاص غير نلقا حل دغيا مع جميلة حيت ولات كتخنقني صافي...\n\n\nعبد الكريم : مزيان الصراحة تبعد و حتى قضية ان صوفيا لي تسير محل كازا مزيانة باش نيت انا ندوخ غير معا هذا لي هنا... \n\n\nزين الدين بشبه ارتياح: يكون خير يكون خير حاس ان الفرج قريب بحول الله... \n\n\nفي المنزل \n\n\nجميلة هازا التلفون وكتمشي يمين ويسارا وهي معصبة وكتغوت \n\n\nجميلة بغضب: ماشي وقت الام الحنونة دابا بلا متمرضيني.. اصلا متجيش معاك \nانت لي تقوليلي صبري احتارمي راجلك... واش نفكرك شنو كنتي كتقولي للواليد \nقدامنا.. الحمار.. سكت انت اش كتعرف... نسيتي شنو كنتي كتقولي ليا ولختي اه\n نسيتي من نهار الاول يموت المش.. حتى كرهتيني فالرجالة ولاو كيعيفوني... \nعاقلة ملي قلتلك خليني منتزوجش زين قلتيلي وصبري غير الخطوبة احنا نطولو \nفيها بقيت عامين مخطوبة فتختو مزيان شوية وانت تقولي وشتي فعمين خطوبة \nجمعتي الملاين منو وتصوري التزوجي بيه تزوجت وفكل مرة كنشوف راسي فالمرأة \nكنشوف راسي ناقصة ملي قلبت على شنو الحل لي يخليني نكون زوينة لقيت هو \nالتجميل وبديت نتبلا.. اه تبليت الناس كتبلا بالكارو و لادروغ انا تبليت \nبعمليات التجميل ووليت فينما نقاد حاجة تبالي حاجة خايبة ونقرر ندير ليها \nالتجميل و ارتاحيت فالتجميل وعلى الاقل وليت كنحس راسي انسانة و عرفت ان \nزواجي بزين على لااقل نافع انه يفينونسي عملياتي و كاع حصص التجميل لي \nكندير... ودابا يا مي العزيزة خليني نكمل لي بديناه بجوج الا نتي ندمتي فاق\n عليك الضمير انا باقا باغا نعيش و نشبع من الدنيا... يلاه عندي 40 عام \nوقدي يلاه بداو يقولو بسم الله فالدنيا...\n\n\nمعطات حتى فرصة لمها تهضر فالتلفون و هي تقطع و لاحت التلفون وخرجات من غرفتها معصبة... \n\n\nفي منزل صوفيا وزين \n\n\nصوفيا كتنقز بالفرحة : اواه دخلتي ميلك اند الشوكليط فرونشيز للمغرب.. حلف حلف...\n\n\nزين وهو معنقها: والله العظيم.. ووقفة لي اتيفيتي ديال قهاوي الشيشة بجوج.. مبقيتش باغي نخدم فداكشي...\n\n\nصوفيا وهي تبوسو من كل بلاصة فوجهو: يخليلي المرضي انا.. يخليلي حبيبي.. مبروك...\n\n\nزين الدين بمكر: هادشي غير سمعتيني جبت ميلك اند الشوكليط فرونشيز للمغرب \nوغدي يوليو القهاوي بجوج محلات ديالهم و انت تفرحي والا عرفتي المفاجأة \nالكبيرة اش غدي ديري...\n\n\nوقفات صوفيا من بوسان وبقات تشوف فيه بتساؤل: وبلا عياقة قول...\n\n\nزين بابتسامة: غدي نحل فرع ديال ميلك اند الشوكليط فرونشيز فكازا و غدي \nيكون واجد ان شاء الله من هنا لنص العام الجاي وغدي تكوني انت المنادجر \nديال المحل...\n\n\nصوفيا بصدمة: زعما غدي نسكنو فكازا؟؟\n\n\nزين الدين بابتسامة وهو معنقها من خصرها: فهمتي غير غدي نسكنو فكازا مفهمتيش انك غدي تولي منادجر ديال اهم القهاوي العالمين فكازا...\n\n\nصوفيا بفرح: الله يخليك ليا احبيبي... الله يخليك ليا... \n\n\nزين الدين وهو شاد راسها بين يديه: وجدتي حوايجك باش غدا الاصباح نجي نديك للدار...\n\n\nصوفيا بحزن: مغديش تبات هنا اليوم؟؟\n\n\nزين بحزن: لا اليوم نهار كلو مشفت طه و حتى التلفون حدي عيطت لهناء ... خاصني نشوفو... \n\n\nصوفيا بابتسامة: واخا احبيبي سير ربي معاك وغدا تلقاني واجدة.. بوسلي طه \n... واخا ماكرهتش نجلس معاه شي نهار .. شييي نهاااار الى جات على خاطرك ههه\n\n\nزين: ماقلتيش ليا بغيتي تشوفيه ... كن طلعتو ليك لهنا \n\n\nصوفيا: لالا ... ماتبغيش لخرى وتبدا فالفعايل بلاش... خلي حتى تخرجو شي نهار ونخرج معاكم ... زعما يتقبلني؟ مايهربش مني؟\n\n\nزين: وعلاش غايهرب وهوا غيشوف باباه شحال كيموت على مرتو وفرحان معاها ... حتى هوا غيرتاح ليك فاش يشوفني مرتاح حتى انا .\n\n\nباسها فعنقها و بقا شحاااال معنقها وهما ساكتين ... خرج بعد قبلة طويلة \nكيعوض بيها الوقت اللي غيبقا بعيد عليها فيه ومشا للدار الاخرى عند ولدو...\n\n\nفواحد من ارقى لي بوب فالمدينة \n\n\nجالس ان ومريم و اسماء بناء عائلة صوفيا \n\n\nمريم بغضب: انس دخل سوق راسك يكون مزوج شارف انت مالك... \n\n\nاسماء: بدا كيضرني راسك منك انت ياك كضل تقول لينا اختي و بحال اختي وملي \nكنا صغار كنسولوك على قربكم كتقول لا عادي صحاب خوت مالك دابا ملي تزوجات \nبالراجل لي هي اختارت جعرتي .. انس دخل سوق راسك... \n\n\nانس هز ريد بول ديالو و بهدوء: مالكم درتولي فيها فيلم انا غير كنتناقش \nمعاكم فالموضوع وصافي... وانا ونتوما وقولو انس قالها هاد الزواج والله \nمغدي يكلم.. \n\n\nمريم بغضب: الا دخلتي سوق راسك غدي يكمل.. اصلا مفهمتش شحال مجيتيش نهار \nجاي جاي لعرس صوفيا محضرتي لحتى مناسبة ديال حتى فرد من العائلة هادي 8 \nسنين و فالأخر جاي دير فيها المحقق كونان... \n\n\nناض وهو هاز الريدبول ديالو بين يديه وكيتمايل مع نغمات الموسيقى مخلي مريم\n و اسماء غدي يتفركعو حتى قرب من واحد البنت كانت واقفا فالكونطوار عرض \nعليها مشروب و بقا واقف جنبها كيوشوش ليها والبنات غير كيراقبو ومصدومات.. \nحتى يدو طوالو بدا يلمس بيديه مؤخرة البنت وجنابها و البنت غير كتبتاسم... \n\n\nميكو اسماء ومريم عليه و كملو سهرتهم عادي بلا ميفكرو بزاف لا فأنس لا فهضرتو... \n\n\nفصباح اليوم الموالي...\n\n\nطلع زين للدار لقا صوفيا لابسة ومقادة تخرج معاه كيف واعدها وتعرف على طه \n...سروال شيبي واسع كلاص طالع حتى للكرش وقميجة واسعة قصيرة بلا يدين مخشية\n فالسروال فالابيض وصاك شيبي مربع . وشعرها مطلوق لابسة صباط بلا سامبل \nوانيقة وريحة راقية فايحة منها ...شافها واقفة حدا المرايا كتقاد عينها \nومشا عندها مباشرة ضمها من اللور وثبلها فعنقها \n\nزين: واجدة ؟\n\nصوفيا : امم .. يالاه \n\nزين : يالاه ... راه طه كيتسنا فرحان باغي يخرج ... صافي براكة عليك من المراية ... توت ديالي مامحتاجش يشوف فمرايا \n\nضحكات وشدات ليه فيدو ونزلو مع الدروج كتغني راشقة ليها وتشوف فزسن وتلحن \nوهوا كيضحك وختشي يدو فجيب السروال دجين ... كتغني وتقاد ليه الصدفة \nدالقميجة الكحلة للي لابس وتلحن وصوتها كيتكرر فالدروج ويتسمع \n\n\nخلي ليلي بالحنان يطول\n\nوخلي حالي بالهوى مشغول\n\nكتبني كلمة للزمان تقول بالغرام\n\n\nبالغرام هالكون ابتدا\n\nويا سلام مش باقي حدا\n\nوقلبي انا ع حالو اهتدى بالغرام\n\n\nما في نجوم ما بدا قمر\n\nوما في ليل ما بدو سهر\n\nوما في عيون ما فيها نظر بالغرام\n\n\nبالغرام رح غني انا\n\nوبالمنام عم شوفك انا\n\nكتير بحبك مشتقلك انا بالغرام\n\n\nلو بتكون بسابع سما\n\nرح بتكون لوحة راسما\n\nبحب تكون تفهم بالومى بالغرام\n\n\nوصلو للطابق اللي تحت منهم وهوا يشوف طه واقف حدا الباب معلق عينيه فالدروج\n وكيتسنى... وتلاح عليه عنقو زين بقوة في حين بقات صوفية واقفة جنبو قربات ،\n باش تبوس طه لكن دور وجهو وبدا يبكي ويغوت .. بعدات منو تبتسم وزين كيطبطب\n عليه وكايحاول حاول يسكتو .. مع البكاء ديالو وهنا اللي واقفة كتشوف خرجات\n جميلة من بيتها بعجاجتها مخرجة عينيها جرات طه من يد زين بالقوة عندها \nوبقات كطلع بحقد فصوفيا...\n\n\nاول مرة تشوفها و اللي زاد شواها هوا ان صوفيا طلعات اميرة حسن منها بأضعاف\n الاضعاف ومكانتش متوقعة من زين يجيب وحدة بحالها .. كانت كضن انهاا عادية \nوماشي بهاد الجمال والطول والشعر و الجسم المتناسق زاءد براءة وحبوبة \nفوجها \n\n\nجميلة بغضب: كنقول ولدي مالو كيبكي هاكا.. قول شاف البراني...\n\n\nزين بغضب تحت السنان : ج. ميي لة ... عرفي اش كتخرجييي على داك الفم \n\n\nجر صوفيا من يدها عندو بغا يهبط وهوا يصوني ليه التيليفون ورد بالبلاصة وهوا مقلق \n\nزين : وي ؟ هانا هابط . (قطع) حبيبة ... غنشوف شي واحد جا عندي فالقهوة ...\n طلعي لدار ولا تهبطي تسنايني فالطوموبيل... نشوف حتى مع طه يتعدن شوية \n\nف حين جميلة هازة طه و غير كتخنزر وصدرها كيطلع ويهبط والريح كتخرج من نيفها باغا تاكلهم بعينيها \n\n\nجميلة بغضب: هادي اش جايا دير فداري.. اه... هادشي لي كان باقيلك ديرو ا زين .. تجيبلي الموسخات للدار... \n\n\nيلاه قرب منها بغا يجمع معاها بتسرفيقة وهو يطير طه على مو عنقها بقوة مخبي\n وجها كلو ... شاف زين المنضر وتراجع كينعل الشيطان وهو يدور جيهة الباب \nشاف فصوفيا بهودء\n\n\nزين بهدوء مصطنع: رجعي للدار حتى نعيط ليك وهبطي ... وسدي عليك الباب \n\nتبسمات صوفيا بلا متقول والو.. وغير خرج زين وهي تشوف جميلة فصوفيا \n\n\nجميلة بحقد: انا ام ولدو وولدو وهو حياتو انت نهار يشبع منك غدي يرميك .. زين ميجيه حتى حد فمعزت طه ولدنا و وطه هو انا...\n\n\nصوفيا بستهزاء: وابتسامة مستفزة : كتبردي على راسك ابب ... ؟؟ عندك تكون \nغراتك ديك التعنيقة لي عنقك طه و سلكاتك من تصرفيقة ... را غير حيت خاف داك\n رد الفعل يرجع عليه بالندامة من بعد على طه ... ماشي حيت كيبغيك... ولا \nشااامك اصلا ابيييبي (قالتها بصوت طفولي)\n\n\nجميلة بغضب وصوت مرتفع: شكون انت باش تهضري عليا وعلى ولدي هاكا... يا سراااقت الرجاااال يا السكووووطة \n\n\nصوفيا بثقة: مرت زين و حبيبتو ولي كاتب ليها دار بسميتها وكاع داكشي تللي \nكيكساب فراس مالو ابيييبي ... واللي خاصها تجججججمع (شارت بصبعها كتميع) \nشراوطها ودردب مع الدروج هي نتي ... هادي ما هي دارك نتي ماهي دار زييينو \nحبيييبي ... داري انا .. وديك القهوة اللي لتحت دياااالي انا ... وهاد \nالفراش اللي كتنعسي فيه وتشبعي فيه حزاق بالليل دياااالي .. وخويه باش نفس \nالدار ابب ... يالاه ... الباب وسع من كتااافك ... والى جاك ضيق \nنوسسسسسعوووو ... نزيدك ولا برامة عليك؟! (طلعات حاجبها)\n\nجميلة غير سمعات هاد الهضرة وولات بحال شي حمقة كترعد متوقعاتش الضرة طلع \nمضرة لهاد الدرجة ... ماعرفات باش تبلات ونزلات بحال البرق حفيانة ورجليها \nمصبوغين بالاحمر وخرجات حدا الباب ووقفات ببيجامة قصيرة وكتافها معريين \nمبينا تقريبا صدرها المبندر و طايتها لي منحوتة بالتجميل واخا عامرة و بدات\n تغوت بصوت مرتفع قدام باب الدار: \n\nجميلة وا عباد الله وا الجيران واشهدو عليا و شهدو على الراجل لي كتقولو \nبعقلو مدخل عليا المرأة فقلب داري وا عباد الله باغي يرميني انا ولدي... \nولدو المريض مسكين بالتوحد.. ولدو لي لا حول له ولا قوة جات هادي بغات \nتنسيه فيه و تخرج على عائلة و تشتتها... ويك ويك اعباد الله ويك ويك... \n\n\nصوفيا بقات مصدومة فبلاصتها هي وهناء معرفو باش تبلاو غير كيشوفو زين كان \nجاي قالب الضورة راجع من القهوة اللي محلولة على الشارع اللي اللور ..سمع \nالغوات وهز عينيه كيشوف الجيران كيطلو وجميلة طالقا حلوقها.. \n\nمعرف مايدير واش يفرشخ مها قدامهم و يولي فمشكل ولا يمشي بالعقل كيحاول \nيهزها بين يديه باش يدخلها للدار وهي كطرطا و مزيا على ولدها شوية حطات \nالولد فالارض لي غير شافتو هناء تحط طارت عليه دخلاتو لداخل وطلعاتو للدار \nباش ميبقاش يشوف داكشي اما جميلة فبقات كتقمش وضارب مع زين لي مباغيش \nيضربها حدا الناس ماشي احتراما ولكن خايف انها تكون نقطة ضدو لكسب قضية \nالحضانة كملات فقميشو شوية حتى دخلها وصوفيا كتهرب وترجع اللور جيهت الدروج\n احدث الاجزاء على \"عشاق القصص والحكايات بجميع اللغات \" .. دفع جميلة وزدح\n الباب سدها وهز يظو تا للسماء وعطاها تسرفيقة وحدة للحنك قدام صوفيا حتى \nسال الدم من فمها بخال الى ضربها بطوبية بحر الطرشة اللي كلات لوات ودارت \nراسها سخفات.. هزها زين و دخلها للدار اما صوفيا طلعات موراهم شادة يدها \nعلى فمها مصدومة صدمة ما بعدها صدمة \n\n\nخرجت التعارف بين الزوج و ولدو ومرت باه قلبات فضيحة.. فضيحة شهدو عليها \nكاع الجيران... و اغلبية ناس الحومة... طلعت لداري وانا مرفوعة.. شالا \nافكار كدور فراسي.. شلا قرارات.. واصوات المنطق و لا منطق مخلطقة فراسي.. \nمعرفتش كي حليت داك الباب ولا كدخلت لديك الدار ولا كفاش وصلت لبلاصتي و \nتكيت و تكونت على شكل جنين خانتو كاع قواه العقلية و المعنوية... انا صوفيا\n لي كنت كنضن غنتزوج برجل ناضح و كنبغيه كافي باش نعطي صورة مثالية \nوايجابية على الزواج.. اليوم مبقاو عندي لا قناعات... لا ثقة.... ولاحتى \nايمان بقوة و صلابة الحب الناضج.. غمضت عيني وحاولت النعس لعلا وعسى هاد \nتغميضة العين تجيبلي شوية ديال الراحة... و الكثير من الصواب باش نتاخد \nقراراتي المقبلة... \n\n\nصوت صراخ طفولي ولكن مزعج فنفس الوقت كنفرزو منو غير ماما.. ماما... و كدخل وسط منو كلمة بابا.. بابا... \n\n\nطه كيجري فالبيت بشكل هستيري.. هناء مسمرة فبلاصتها و الدموع و الخلعة \nمخلطين عليها لا من حالة الهيجان و المشهد الدرامي لي يلاه دارتو دابا \nشوية.. ولا الولد الصغير لي حالتو مكتبشر بالخير... \n\nكيحاول يقرب منو زين بشوية بشوية.. حتى شدو بين يديه .. في حين طه مستمر \nفحالة الهيجان ديالو... عنقو بقوة و هو كيمسحلو على راسو و كيهضر معاه بصوت\n حنين\n\n\nزين الدين بحنان: بابا... شووو... كالم توا حبيبي.... كولشي غدي يكون مزيان\n ... كلشي مزيان ها بابا حداك ... نتا بطل ومكتخافش ياك اولدب ... شووو \nصافي هانا معاك \n\n\nبدا كيتهدن شوية بشوية طه ومن فمو كتخرج تنخصيصة طفولة خارجة بصوت شبه متعب كيقول\n\n\nطه: ماما.. ماما...\n\n\nزين الدين هز راس ولدو من على كتفو وشاف فيه وهو كيبتسم و يهضر بجدية فنفس الوقت\n\n\nزين الدين: طه ولدي الراجل و الزوين.. ماما غير تعصبات قبيلة شوية و هي \nتبدا تغوت ودير بحال هاكاك.. ماجرا والو احبيبي... راه ماما ناعسة دابا \nصافي غير هدا ليا اولدي\n\n\nطه بصوتو المتعب الطولي الباكي دائما: ماما... بابا... ماما...\n\n\nزين الدين: واخا ا بابا اجي نشوفو ماما يلاه... \n\n\nهز ولدو بين يديه و حل باب الغرفة في حين هناء تابعاهم من بعيد بلا متقرب \nبزاف.... وصل زين لغرفة جميلة حل الباب ولقاها مغمضة عينيها ومن قدام الباب\n شاف زين فولدو وقال\n\n\nزين الدين: شتي ا بابا هاهيا ماما.. غير ترتاح شوية و غدي تولي بيخير.. صافي ابابا...\n\nيلاه غدي يسد الباب من جديد باش يرجع طه لبيتو وهي تقفز جميلة من من \nبلاصتها و مشات تجري شدات البوانيي ديال الباب قبل ميسدو زين.. لدرجة \nقفزاتو و هي طير عليه من جيهة صدر القميجة وشنقات عليه وكتغوت في حين زين \nزير على ولدو معنقو خايف ليطيح مابين يديه بحكم القوة لي كتزعزعو بيها \nجميلة ولي متوقعهاش ...\n\n\nجميلة بهستيرية: عطيتيها رزقي ا زين.. عطيتيها كلشي ازين .. بغيتي تعاقبني ا\n زين... والله لا بقات فيك لا نتا ولا هي ... رزقي ورزق ولدييييي ... رزقي \nوسنين عمري اللي مشات معاااك وكرشي اللي قطعت باش نولد ليييك \n\n\nزادت من حدة دفيعها لزين لي همو الوحيد حاليا يحمي طه لي هاد المرة ما غوت \nما والو انما جسمو كلو كيتنفض وحاس بيه زين و كيبكي فصمت ، اما جميلة فهزات\n رجليها وبدات ضربو حتى برجليها فرجليه وجنابو هنا بدا يتعصب زين و هو يغوت\n بصوت مرتفع\n\n\nزين : هناااء... هاكي الولد.. وسيري طلعي للدار 26 فالطابق الخامس \n\n\nشدات هناء طه بالزربة وهي ومشات جيهة الباب، وقفات شوية كانت جميلة باقا \nكضرب فزين لي كيحاول يشد يديها و لكن فنفس الوقت ميفوتش فيها شي دقة حتى \nدار وبانتلو هناء مسمرة فبلاصتها وهو يغوت \n\n\nزين بصوت مرتفع جدا: هناء قلتلك طلعو للدار 26 الفوق يلاه تحركي ...\n\nحلات هناء الباب هازا طه و مشات للدار و الطابق لي نعتلها زين، في حين زين \nغير تسد الباب وهو يهز جميلة على كتفو و دخلها للبيت لاحها فوق السرير \nونزلو يدو على يديها باش يحكمها متبقاش طرطا وقابل عينو مع عينها \n\n\nزين الدين بعصبية: مال طاصيلت جد باك الكلب دابا... كتقلبي نفوت فيك شي دقة نقتلك بيها ؟ \n\n\nجميلة بنبرة عصبية: راك مرمقتيها ماعايا... 8 سنين ديال العشرة ا زين عمرك \nخصرتي ليا خاطر حتى جات هاد خيتي... كلكم كلاااب بحال بحاال \n\n\nزين: بلا متجهلي جدي.. غتبقاي حياتك كااملة مشوهة ... عزيز عبيك تسمعي عندك\n الناس وتغوتي وديري فيها واعرة ماقادر عليك حتى واحد ... الشوهة لي درتي \nماشي على شوهتي بيها رااسك ... انا راجل ... نتي اللي مشوهة راسك ... اش \nغايقولو هه ... مسكينة تزوج عليها ولا طلع شماتة ماشي راجل ! حتى يكون \nالتعدد حرام عاد سميو على الرجال شمايت ... الرجال عندكم هما اللي كايخونو \nفالسر ويجي كي الكلب كيتخبى من الليل لليل ... تشوهتي يا جميلة ... ونتي \nاللي غتبقاي داخلة خارجة فالزنقة بوحدك والناس كتنعت فيك وعمرك تحلمي شي \nنهار نرجعو بجوج ولا يشوفوني معاك برا . \n\n\nجميلة حيدات يديه من على كتفها ووقفات ووقف زين بجنبها غدي شمال ويمين \n\n\nجميلة بنضرة غريبة: علاش ازين علاش علاش كتبتيها كلشي.. علاش عطيتيها رزقي...\n\n\nزين الدين بغضب ممزوج بسخرية: جميلة واش حماقيتي؟؟ انا رزقك؟؟ واش فخبارك \nفهاد 8 سنين لي عرفتك فيها خسرت فيها كثر مانزيد فيها شي حاجة... انت لي \nباغا تكذبي على راسك ا جميلة انت عارفا فلوسي دايرهم بعرق جبيني مجاوش غير \nهاكاك.. انا لي من 17 العام وانا كنتمر مابين خدمة الواليد و خدمتي و السفر\n للطاليان... لدرجة نسيت راسي واش حتى انا خاصني نبني عائلة ونتزوج ومفقت \nحتى لقيت العمر فات... واعدتك بالزواج مللي كنا براهش ووفيت بوعدي ليك ... \n\n\nتنهدات جميلة و قربات من زين وشدات يديه بين يديها وقالت بترجي\n\n\nجميلة : وتفكر شنو كنتي كتقول ليا ... انت لي فكريتيني ان لي نفسي عليا \nحق... انت الوحيدة ا جميلة لي خليتيني نفكر انني خاصني ندير دار وولاد... \nياك كنت كنتسناك ونتا ماعندك والو ... ياك صبرت حتى وقفتي على رجليك ... \nعقلتي ... عقلتي فاش كنتي كترغبني نتسناك ... وكاتقول بيا غير نرجع من \nالطاليان نتزوج بيك... شحال صبرت كنتسناك \n\n\nقاطعها زين وقال: هادشي كلو قلتو اجميلة و حتى انا ماسمحتش فيك وخليتك \nووفيت بوعدي ليك وماكنتش باغي نتزوجك حتى نستقر باش متكرفسيش معايا ... \nمنكرش تزوجتك وانا معجب بيك و صبرت عليك وعلى هبالك ... شحال جرجرتيني \nموراك ولعبتي عليا وانا كنجري باش موقف على رجلي ونجي لداركم بالزربة قبل \nماطيري بين يدي ... ... جميلة تعرفت عليك وانا عمري 19 لعام ..\n\n\nعمري شفت فشي وحدة من غيرك ... واخا مشيت للطاليان ... اما نتي فاش وصلتي \n24 عام مابقيتش كنبان ليك انا ديك الساعة ... وكتزيري فيا وتقولي ليا \nغتزوجي .. تخطبتي وفسختي ... صافي طلعت ليك فراسك... هادشي كامل اللي كنتي \nكاتقولي كان كيخليني نزير راسي باش نوقف على رجلي دغيا ونجي ... وقفت على \nرجلي وكان بأمكاني نتزوجك ديك الساعة ..قلتلك يلاه نتزوجو قلتيلي لا باقي \nباغا نوجد راسي باقا باغا نضعاف... تسنيت عامين ا جميلة بين تضعافي و ديري \nوتسالي شغلاتك.. كنت فاهم باللي جسمك معقدك.. واخا قلت واخا مافيها باس ...\n من الخير ... كنت عارفك باغا واحد اللي يعيشك مزيان وكنتي خايفة تغامري \nمعايا واها كان الحال تيسر عليا ... كانو كيجيو صحاباتك يقولو ليا راه كضرب\n هنا وهنا وماشي غير نتا بوحدك اللي كتعرف وباللي كانت كتشوف شكون فيكم \nيتشد بيها وشكون يعيشها مزيان .. وكنتي خايفة تندمي ... كنتي باغا واحد \nبفيلا وطوموبيل .. وهادوك اللي كتعرفي مزال ماوصلو لداكشي ... كنتي \nكتشوفيني ممكن نوصل وكنتي مترددة وخايفة تزربي ... حتى وصلت عاد قبلتي بيا \n.. كنتي خايفة يجيك واحد واجد وتكوني ديك الساعة رتابطتي بيا ...و كنتي \nخايفة تزطمي معاه وتسمحي فيا ومن بعد فاش ندير لاباس يتنادم معاك الحال ...\n كان همك الفلوس وواحد لاباس عليه ... سوا انا ولا واحد اخر ... هادشي كامل\n اللي كان كيوصلني مكنتش كنتيقو وكندور فصحاباتك ونقول حاسدينها ...كنت \nباغيك كما نتي ونهار تيسر الحال و جيت نخطبك وشفت باك مقال حتى كلما ومك لي\n كتهضر فهمت لبلان .. بقيتو تشرطو عليا وانا ساكت ... غرقتوني و الحمد لله \nكان الرزق مدفق و قبلت بكاع الشروط ... كنت حاس بيك نتي ومك كتهضرو غير على\n الفلوس .. سولتيني واش كنصلي؟ واش كنصوم ؟ واش راجل كيعرف بينو وبين الله ؟\n ... لا ... كلامكم كان غير على مقدم الصداق ومأخر الصداق والعرس والسفر و \nالفلوس وخاص هادي خاص هادي ... بحال الى طحتي على مصباح علاء الدين نتي ومك\n وملهوفين باغيين كلشي فدقة ... قلت عادي انا باغي البنت ماشي ولديها... \nهادشي كامل اللي كان كيدوز قدام عيني كنت عايق بيه ومعاطيهش اهمية ... حيت \nكنتي كتباني بيا غير نتي ... باغي معاك دار ووليدات ...ولكن انت شنو درتي ا\n جميلة شنو اه؟؟ بقيتي شحال وانت محججة ليا باقي موجداش للحمالة و مرة خرا \nشنو دار زين الدين.. تفهمك.. حتى حملتي و ديك 9 شهور ديال حمالة فوتها معاك\n بحال الجحيم ..\n\n\nالناس كيعيشوها فرح انا كل مرة حاضي معاك لا ديري شي حركة تخصرلك الجنين ..\n كل مرة خاصني نتحمل كريزات الحمل ديالك وكنقول عادي كاين لي كتجيه الحمالة\n هاكا... اما تفاصيل ما وراء الحمل بلا منقولك عليهم راك عرفاهم ا جميلة...\n\n\nجميلة بغضب: هادشي كلو كتقولو باش تقولي تستاهلي نتزوج عليك و نحرمك من فلوسك...\n\n\nزين بهدوء: للمرة المليون كنقولك هداك رزقي.. نعطيه .. نحرقو امشي سوقك... \nنفكرك بالمحل شاريه ب 300 مليون و لصقتيني حتى بعتو ب 200 مليون لدار عمك و\n فوق هادشي الفلوس مشاو غير مع بلاناتك الخاويين... مليت من هاد نستالجيا \nاجميلة.. لاخر مرة غدي نقولك ماشي سوقك فقراراتي .. ماشي ملزوم عليا نتحملك\n والله داير لينا جميع الحلول باش نختارو ... وحلل لينا الزواج وحلل لينا \nالطلاق.. واخا نتوما النساء كتحللو كلشي الا التعدد اللي حللو مولانا \nماراضيينش بيه... نزيدك ... كن كنتي لاللة ومولاتي ماكنتش غنتزوج عليك \nونفكر نتفك منك ونطلقك ونتي عارفاني ماشي نسونجي وعيني فالتين ... كن لقيت \nراحتي معاك مغتعمرش بلاصتك وحدة اخرى ... كان كيحساب ليا كاينة غير نتي \nوصابر على هبالك باش مانتسماش فاللخر مانسواش.. اما دابا كنقول ليك \nبالتعرااابت اجميلة... انا مكنسواااااش ... ماشي رااااجل ... وماصدقتش و \nباغي نطلقك وحللي فمك تا تشبعي ... زين الدين مايسوااااش ... واختي سيري \nشوفي ليك واحد اخر لسقي فيه انا راه ماشي راجل واش نتي باغا تبقاي مع واحد \nماشي راجل! \n\n\nجميلة بغضب: وحتى انت دابا تشوف غادي ندي ولدي ونمشي ومتعرفني فين مشيت..\n\n\nزين بلا مبالات مصطنعة: ديه الا بغيتي فازي... غير هي بغيت نقولك واحد \nالحاجة هاد هناء لي كتبقا عندنا فالدار من الاثنين لسبت كتخلص 7000 فدرهم \nفالشهر... وحصص لورتوفونيست ب 300 درهم للحصة.. اما حصة الترويض الطبي ف ب \n350 درهم... زيد عليها الماكلة الخاصة لي عند ولدك حيت مكاياكلش اي حاجة.. \nمنين غدي تجيبي هاد المصارف كاملة اه... من داك شوية الذهب لي مخبيا عند \nماماك اه... \n\n\nهنا تصدمات جميلة ولسانها تعقد\n\n\nزين بسخرية: مالك تصدمتي.. فخبارك انا لي كنغمض عيني .. عارف كولشي لداير \nهنا و كنسكت.. كنسكت حيت مباغيش نخرب العائلة وهاد الدار.. ولكن صافي وصلت \nحدي ا بنت الناس.. فكري جديا فالطلاق وانا غدي ندفع الدوا . الدار مكاينش \nلي يخرجك منها... والولد انا لي غدي نتكلف نفقتك را القنون غدي يحددها \nومنزيدك عليها حتى جد ريال ... وزيد زقرام على ماشي راجل وسربي فكي راسك \nراك تستاهلي واحد حسن مني\n\n\nكانت غارقة فنعاسها حتى كتسمع صونيط الدار ناضت بتتاقل تحل الباب... ما ان \nفتخاتها بانت ليها هناء هازا طه بين يديها شافتو صوفيا و بتسمات في حين طه \nعنق هناء ودور وجهو، يلاه جات هناء تعتب باب الدار وبدا يتنفض بشوية رافض \nيدخل للدار، شافت فيه هناء و ابتسمت ودخلاتو وتسد الباب... \n\n\nفوسط الدار كتحاول هناء تلعب مع طه و تهديه في حين كتراقبه صوفيا بحزن وهي تنطق\n\n\nصوفيا: واش خليتيهم مناقشين؟\n\n\nهناء مستمرة في اللعب مع طه: اه... كانت فحالة هستيرية.. و موسيو زين لي قالي نطلع لهنا... \n\n\nصوفيا بقلق: غدي يكون كلشي بيخير؟؟\n\n\nهناء لتفتات عند صوفيا : ملي تكلفت بحالة طه وهادشي كيجرا.. هي فالصراحة \nاول مرة يضربها موسيو زين.. ولكن هاد النقاشات هاد الحالة و الجو المكرهب \nبيناتهم ديما كاين... \n\n\nصوفيا بحزن دائما: انا سباب ياك؟؟ حتى انت شايفاني خطافة الرجالة كما سماتني هي... \n\n\nهناء بابتسامة : انا فوسط هادشي كامل ا مدام ...؟؟\n\n\nصوفيا: صوفيا... سميتي صوفيا...\n\n\nهناء: امدام صوفيا... لي كيهمني حالة الولد تولي احسن.. وفهاد الظروف صعيب تتحسن حالتو والخوف هي تتراجع للاسوء...\n\n\nناضت صوفيا من الكرسي لي كانت جالسة عليه وقربات من طه لي كان جالس فالأرض \nوشاد مكعب روبيك لي من اللعب لي مكتفارقوش ديما فيدو.. وكيحلو بطريقة سريعة\n مكيوحلش فيه... \n\n\nوقفات صوفيا جانبا كتشوفو كفاش مركز مع اللعبة وكفاش كيحلها بذكاء وبدون اي\n صعوبة وكفاش مستمتع باللعبة و هي تنزل جيهتو يلاه حاولات تحط يديها علا \nخدو وهو يبعد وجهو .. ابتسمات صوفيا وهي تقولو \n\n\nصوفيا بابتسامة وهي مدالو يدها : انا صوفيا.. نقدرو نكون صحاب...\n\n\nبقا يشوف طه فيدها الممدودة و مبدلهاش السلام ورجع ركز فلعبتو... ناضت \nصوفيا وهي تمشي للبيت جايبا معاها تلفونها وهي كتقلب فيه عودات جلسات جيهة \nطه وسط نظرات هناء لي كتراقب الموقف\n\n\nصوفيا وهي كتوري التلفون لطه: شتي انا كنعرف باباك زين مزيان.. وانا عزيزة عليه و صاحبتو... هاك شوف.... نقدر نكون صاحبتك حتى نتا \n\n\nطه غير شاف تصويرة باباه شد التلفون وبقا يقلب التصاور من التلفون بذكاء \nوسهولة وهو كيشوف تصاور باباه وصوفيا و كيردد كلمة بابا بابتسامة...\n\n\nصوفيا بجدية وابتسامة: شتي انا كنعرف باباك.. وباباك كيعرفني.. ومدام انا صاحبة باباك خاصك حتى انت تكون صاحبي...\n\n\nتلفت بقا شحال كيشوف فيها بعيون بريءة ...كيشبه لزين الدين بزاف ... شعرو \nاسود داكن وعيون لوزية وفم صغير وخدود ناعمة ... حط التلفون جانبا ورجع \nيلعب بمكعب روبيك و هو مركز، ضارت عند هناء لي ابتسمات ليها وحاولات طمنها \nلابتسامتها ..\n\n\nشوية قربات بتردد من يد طه لي مقومهاش بقا غير كيشوف فيها اش كدير، و حطات \nيدو الصغيرة فوق قلبها، وحطات هي بحرص يديها على صدرو وحدا قلبو الصغيور لي\n كينبض \n\n\nصوفيا بصوت حنين: بوم.. بوم.. بوم.... \n\n\nاستغرب بعيونو البريءة وهوا كيشوف فيها .. بلا ميدير حتى رد فعل.\n\n\nصوفيا بحب: شتي هاد بوم بوم شنو كتعني...\n\nماهضرش ... كتفى بنضرات الاستغراب والتساؤل كيتسنى \n\n\nصوفيا بابتسامة وعيون براقة : كتعني انا كنبغيك بزاف ا طه...\n\n\nابتسم ابتسامة فوجها جميلة بريءة كأنوك كيضحك عليها... ولكن هاد الابتسامة \nكانت كافية باش تفرح صوفيا قبل متحيد يدو من قلبها باستهالو في حين هو رجع \nمباشرة للمكعب يلعب بيه وهي دارت جيهت هناء وابتسمات ليها و بدلاتها \nالاخيرة الابتسامة... \n\n\nوصل زين حدا الباب باش يخرج من الدار لقاها واقفا حدا باب غرفتها تلفت عندها وقال\n\n\nزين بجدية: فكري فهضرتي مزيان ا جميلة...\n\n\nيلاه حل الباب و هي تنطق جميلة \n\n\nجميلة: جيبلي ولدي... ولدي دابا يهبط يبات عندي ولا نتاهمك بالاختطاف...\n\n\nزين بسخرية: كولشي فحياتك تهديد... واخا هاهو غدي يجي ولدك ...\n\n\nخرج من باب الدار وخلا اوراه امرأة مرون دماغها.. و احاسيسها... وكولشي فيها تقلب...\n\n\nفوسط الصالون جالسة ام صوفيا و خالتها، وباها، وانس، و اسماء و عادل ومرتو كيشربو اتاي و دواز اتاي ومنساجمين \n\n\nوالدة صوفيا: هاد الجلسة ناقصاها غير صوفيا بنتي... \n\n\nخالة صوفيا: ونعلي الشيطان خلي البنت دوز شهر العسل على خاطرها.. باقي مكملات حتى شهر وانت موحشاها... \n\n\nعادل بابتسامة: يلاه هضرت معاها لبارح قالتلي راها بيخير و كولشي مزيان... الوالدة را بنتك شرفات نعلي الشيطان... \n\n\nفوسط حديتهم سمعو صونيت الباب \n\n\nوالد صوفيا وهو كيشوف فالساعة: 8 ديال الليل دابا شكون غادي يجي عندنا فهاد الليل... \n\n\nناض عادل حل الباب وهي دخل مرة تكون فبداية الستينات من عمرها... ومعاها \nبنت فبداية العشرينات غير شافتها ام صوفيا ناضت قافزة من بلاصتها فرحانة.. \n\n\nام صوفيا: مرحبا مرحبا مرحبا بجارتي العزيزة شاما.. زارتنا البراكة... \n\n\nسلمات عليهم واحد واحد وجلسو مع الجماعة كبات ليهم اتاي\n\n\nام صوفيا: مرحبا بنتي هجر.. مرحبا مرحبا... كبرتي تبارك الله ... و الله يا الحاجة حتى احسن حاجة درتيها هي جيتي عندنا اليوم... \n\n\nملامح شاما الجارة ديال ام صوفيا ممفسرينش وباين عليها الارتباك شي لي خلا \nكولشي يحس ارتباكها، بقاو يتبادلو اطراف الحديث حتى نطقات هجر\n\n\nهجر: خالتي واش صوفيا راجلها مزوج؟؟\n\nارتابكات فتيحة ام صوفيا وبقات كدور عينيها كتشوف فعالءلة .. شي كايشوف منفاجءين من السؤال المفاجىء \n\n\nفتيحة : كان مزوج كان ابنتي و غادي يطلق... علاش سولتيني؟\n\n\nهجر بدون تردد: لا لا اخالتي واقيلا كذب عليكم.. را مطلقهاش... را اليوما دارت ليهم فضيحة فالاقامة لي كيسكنو فيها... \n\n\nشاما بتردد كتحاول تسكت هجر: حيت شتي حفيدتي سماح ساكنة فنفس البطيمة لي \nساكنة فيها بنتكم و اليوم ناض شي سكاندال فالحومة خرجات مرت راجل بنتكم \nتغوت و تعاير وتسبو وتسب صوفيا فالزناقي وتشهد الجيران..\n\nهجر بتؤكيد: اه و قالتنا كانت كتقولها خطافة الرجالة .. \n\n\nغرقات ام صوفيا فحوايجها هي وباها، اما انس تعصب ولكن حاول يكتم الغضب ديالو...\n\n\nعادل بجدية و عصبية مكتومة: لالة شاما هادشي كلو ممنوش... و السيد راه \nكيطلق و غدي تكون غير مرتو الثانية باغا تجبد الصدع... نتي واش جاية باش \nتقولي لينا هاد الهضرة وصافي! حنا عارفين اش كيوقع الشريفة مكنتسناوش شي \nواحد يوصلها لينا ... وكاع الناس عندهم مشاكل بلا نلقطو خبارات الناس \n\nشاما بأحراج: يمكن.. يمكن اولدي... المهم خليتكم على خير..خليتي بنتي لتحت .. الله يدير تاويل ديال الخير \n\n\nناضت شاما وهجر مشاو فحالهم، اما ام صوفيا غير خرجو من الدار وهي تطلق العنان لدموعها ونواحها..\n\n\nام صوفيا: الله ياربي الله فين رميتي راسك ا بنتي... الله ياربي الله.. \nماحشم ما راعا مشا حطهم فنفس الباطيما و جاورهم... الله ياربي الله ... \nياااك قالك غيبعدها عليييها ... اش داها عندو ياك ياك فءكادير اش كدير \nفقنيطرة ... \n\n\nعادل يحاول تهديئ والدته: الوالدة الله يرحم الوالدين ما سكتي... غدا نمشيو\n عندهم ونشوفو هادشي... تفووو بنادم كيلقط الخبار من واحد لواحد كي الشيطان\n ... ها جيرانك جايين يتشفاو ماشي يوصلو ليك الهضرة .. جيران قالك خه\n\n\nام صوفيا بحزن : لا لا ... نوووض .. نوووض دااابا نمشي مشوف واقع ... يعلم \nالله شمو دارو فيها تما وحنا هنا مسايقين خبار نوض يالاه نشوفو البنت ... \nباش يعرف بنتنا عندها فكتافها الرجال...ماشي مقطوهة من شجرة\n\n\nانس طار من بلاصتو ودخل وقال: حتى انا نمشي معاكم... \n\n\nام صوفيا: اه اه اولدي حتى انت.. لا يحسب راسو دا بنت شايطة معندها والي ولا تالي... \n\n\nعادل : صافي الوالدة ميكون غير خاطرك... \n\n\nوالد صوفيا: لا حول ولا قوة الا بالله... لا حول ولا قوة الا بالله العلي العظيم... زيدو دغيا نشوفو اش واقع \n\n\nوخرجو كيجريو فعشية مع اذان المغرب كاملين وكلهم خوف وقلقل على بنتهم\n\n\nدخل للدار بملامح منزعجة ... لقا طه جالس كيلعب وهناء حداه .. تحنى عندو هزو بابتسامة مسطنعو وقال \n\nزين : اااوه.. ارا نشوف... ولدي انا ذكي تبارك الله . (تلفت عند هناء) فين صوفيا؟\n\n\nهناء : دخلات للدوش\n\nحرك راسو وخرج كيهضر مع طه و\n\nهابط فالدروج معنقو مهبطو لدار عند جميلة، و تابعاه هناء، في حين طه هادئ و\n باقي كيشوف فالمكعب ديالو بفرح، ما ان وصلو حدا الباب وهو يبوس ولدو بقوة \nومدو لهناء\n\n\nزين: منوصيكش ا هناء.. من اليوم الباب غادي يبقى محلول.. والا كانت اي حاجة\n عيطيلي فاي وقت و ان شاء الله قريب متبقايش تحضري لهاد المشاكل و ديري \nخدمتك براحة.. بلا مانوصيك ... مانبغيش نسمع شي خبر معطل على طه وعينيك \nماتغفلش عليه \n\n\nهناء بامتنا: لا اسي زين هادي خدمتي وخاصني نديرها فاي ضروف... وبالرغم من \nمشاكلكم الشخصية حالة طه بالنسبالي من ابسط حالات التوحد لي قمت \nبرعايتهم... يعني امكانية تتحسن حالتو كاينا صعيب نهضر على شفاء كلو.. \nوكنضن فالمستقبل ذكائو غدي يكون كبير بزاااف .. خاصنا شوية الرعاية ويكون \nخير...\n\n\nزين بشكر: شكرا بزاف هناء.. يلاه تصبحو على خير... (باس ولدو) .. يلاه تصبح بخير اسبايد مان ديال باباه... \n\nابتسم طه ودخلات هناء هي وياه للدار.. تسد الباب و رجع طلع زين فالدروج نحو دارو مع صوفيا... \n\n\nدخل كيقلب عليها بعينيه ملقاهاش مشا لبيت النعاسبقغا يحل الباب لقاه مسدود بدا يدفع لبوانيي بشوية...شوية دفعو بقوة كيحاول يفتحو \n\n\nزين بصوت مرتفع: صوفيا حلي... \n\n\nصوفيا بهدوء: زين مغديش نحل.. وغطاك راه فصالون محطوط... مغديش نطول فالهضرة محتاجة شوية ديال الوقت نفكر فيه مع راسي... \n\n\nمتناكرش معاها زين اكثر مشا للصالون لقا بلاصة مفرشة ومقادة مزيان، ابتسم \nبسخرية على انه فاخر ايامو غادي يبات فالصالو ومفهمش علاش الصالو وماشي بيت\n من البيوت سواء بيت ولدو زين لي موجدهالو باش ملي يجي يستقر معاهم او جو \nالبيوت الاخرين الخاويين، مشا للبلاصة المقادة وجلس وتسرح فيها وهو كيبتاسم\n على هاد الروينة لي ولا عايش فيها... \n\n\nصوفيا فبلاصتها كتخمم و كتفكر انها فحياتها كاملة عمرها سمعات نقاش بين بها\n ومها، كانت ديما كتشوفهم يدخلو للبيت ويسدو عليهم، وكل مرة شنو مرة تخرج \nمها عادي، مرة فرحانة مرة باها لي مقلق، مع الوقت فهمات ان بيت النعاس كانت\n هي مكان حل المشاكل بين باها ومها وكل مرة و زهرهم مرة يتحل المشكل مع اول\n حوار مرة كيطول للخصام ولكن وسط هادشي كلو عمرها شافت مها هازة بليزة \nوخارجة من دارها غضبانة، ولكن فنفس الوقت كانت ديما كتلقا باها ناعس \nفالصالو وملي كيفيق كيتحج ليها هي وعادل بانه كان متبع شي اتش فاورو سبور \nمعطل حتى داتو عينو... \" اورو سبور\"... \n\n\nحوار داخلي و حرب داخلية بقات تاخدها وديها ليل كلو حتى نعسات، اما زين \nفالنعاس هو لي حلف ميجيه، حتى صبح الحال فاقت صوفيا الاولى بملابس النوم \nوشعرها محلول ... غير حسها كتقرقب فالكوزينة ناض زين مباشرة للبيت دوش و \nلبس سروال سورفيط واسع والصدر عريان على رقبتو خيط اسود نازل شوية صدرو \n.دخل للمطبخ لقاها جالسة دتيرة رجل على رجل وعينيها مجبدين .. صدرها عريان \nوبينوار كحل قصير فوق الركبة و كتفطر راسها ، بقا كيشوف فيها بنص عين وهوا \nكاي قاد كابسول ديال القهوة راسو ومراقبها كفاش كتشرب من الكاس بهدوء .. \nابتاسم ابتسامة جانبية على الوضع اللي هما فيه واللي لاول مرة يتكهرب الجو \nبيناتهم من نهار تزوجو .. او تغضب عليه وهي جالسة حداه\n\n\nجلس حداها حط كاسو دالقهوة .. رشف منو رشفة خفيفة وقال بهدوء \n\n\nزين: علاش تسرعتي اصوفيا وقلتيلها على موضوع الاملاك؟؟؟\n\n\nصوفيا بهدوء: استفزاتني جاوبتها.. و اي وحدة فبلاصتي دار ليها لفضيحة لي \nدارت ليا كانت غدي دير كثر منها.. واصلا حتى كون مكنتي كاتبلي والو ومعرفا \nوالو على الموضوع كنت غادي نقولها ان كلشي ولا ديالي.. هي را مفقوصة ا زين \nعلى الفلوس ماشي عليك... وعايراتني \n\n\nزين : واخا هاكاك مكانش خاصك تقوليلها داكشي...\n\n\nصوفيا بغضب : واخا سمحلي.. شنو نهبط نطلب منها السماحة حتى هي اه؟؟ \n\n\nمجاوبهاش وكمل كاسو دالقهوة وناض مشا للبيت لقا الاوراق باقين محطوطين شاف \nفيهم لقا امضاء صوفيا و هزهم حطهم فشكارا مربعة حكلة .. لبس دجين وتيشورط \nبيضاء ورجع عندها للكوزية لقاها باقا جالسة قرب منها باس راسها بلا مدير اي\n رد فعل\n\n\nزين بحال كيطلب السماحة: تهلاي ليا فراسك..\n\n\nمدارت صوفيا حتى رد فعل... بقات هادىة كتفطر بالتقالة ... مشا هو خرج من \nالدار غير سمعاتو سد الباب ناضت لبيتها بدات تقاد الدار و هزات الفراش من \nالصالون بدات الدير الروتين اليومي ديال اي ربة بيت... \n\n\nفجأة كتسمع صونيت قوي فباب الدار... مشات تجري باش تحل الباب وهي تتفاجأ ..\n\n\nمع الحلة ديال الباب وجاب الله كانت لابسة تيشورط وكولون ماشي مقزبة .. \nدخلات امها للدار بالجهلة وباين فيها معصبة ... دخل من اوراها باباها وخوها\n عادل وانس وصوفيا كتشوف فيهم واحد مور واحد داخلين و معبسين .. سدات الباب\n بهدوء و لقاتهم هما وصلو لهول الدار واقفين \n\n\nام صوفيا بغضب: دابا تجمعي حوايجك يلاه معانا للدار والديك معندك متبقاي ديري مع هاد لولد للحرام...\n\n\nصوفيا بعد فهم: ولد لحرام؟؟ علاش اش كاين...\n\nشافت امها فباها وقالت \n\n\nفتيحة : شوف بنت لحرام باقا كتسولني اش طاري.. اه .. مكفاتكش ديك الشوهة لي\n ولاو الناس يجيو لقلب داري يعاودولي عليها..هااه؟ مكفاتكش يقولو عليك \nخطافة الرجالة اصوفيا... الناس يجيبو العز لوالديهم وانت جايبانا الدل.. اه\n علاش ابنتي علااااش اش ناقصك اه اش ناقصك؟؟.. النهار الاول قلتهااا ليك...\n قلت ليك مصااالحش ليك ومزوج غايجيك من موراه غير الصدع ... كنا جايين \nلبااارح حتى رجعو قالك خلي حتى لغدا ... اما لبااارح فالليل كنت جايا لهنا \n\n\nعادل بهدوء: الوالية غير بوشوية عليك.. صوفيا يلاه جمعي حوايجك يالاه تمشي بحالك \n\n\nصوفيا بثقة وهدوء: ماغادا فين مغديش نخوي داري... \n\n\nيلاه بغات طير عليها مها بنتفة وهو يوقفها عادل وباها..\n\n\nاب صوفيا بجدية: صوفيا بنتي يلاه معانا.. ملي يحل مشاكلو راجلك رجعي لدارك.. اما هادشي راه ممسلكش...\n\n\nانس كيدخل بجدية: ماكاين لا يحل ماشكيلو لا والو.. البنت خاصها تسالي هاد \nالزواج و تطلق... مالها اش ناقصها واش بغات بواحد مزوج عامر مشاكل \n\n\nهنا صوفيا جعرات مزيان وقربات من انس\n\n\nصوفيا بعصبية: ااااااه هيييه هيييه ! شكون انتا باش تقول ليا اش خاص ندير \nواش مخصنيش ندير.. ااه شكون انتا.. اصلا علاش جاي مع عائلتي اه.. جيتي \nتبارك للعرس مكاين عرس اولد خالتي سير قابل شغلك متبقاش مقابل حياتي \nانا.... ماشغلكش فيا نطلق ونجلس \n\n\nام صوفيا بعصبية: جا باش يوري لداك الشماتة ديال راجلك را عندنا الرجال... لا يحسبك مقطوعة من شجرة.. \n\n\nصوفيا بترجي: اماما انا عارفا اش كندير.. داري مانخويهاش.. وراجلي ممخلياهش\n وكن كان شماتة ومايسواش كن رجعت بحالي ..... وانتوما النهار الاول عارفين \nاش كاين.. خاصو وقت يطلق و كولشي غدي ويولي مزيان.. اما لي طرا لبارح .. غي\n عجاجة دازت بينو وبين مرتو ماشي معايا انا وماعمرها تعاود \n\n\nاب صوفيا: علاش هاد العناد ابنتي علاش؟ واش حنا قصرنا معاك حتى فضلتي تعيشي فمشاكل نتي بعيدة عليها وتهربي منا؟! \n\n\nقربات من باها وباست يديه وقالت : ماشي عناد ابابا ومكنهربش ... انا من \nنهار الاول عارفا اش كاين.. المشكل انكم كتقولو حيت باقي مزوج طاريين هاد \nالمشاكل بغيت نقولكم راه واخا كون كان مطلق كانت غدي دير بحال فضيحة البارح\n او كثر.. يعني المشكل فالشخص اي مرتو الاول ماشي فانه يكون مزوج او \nمطلق... هوا معايا مزيان الحمد لله ودايرني فعينيه علاش غنمشي وانا عايشة \nمعاها مزيان ... كاع الناس عندهم مشاكلهم وكايصبرو حتى كيفرج ربي .. ماشي \nكلشي كايهرب \n\n\nام صوفيا بعصبية: بدينا الفلسفة ديالك ثاني؟ ااااش داير ليييك هاد الراجل \nباش ديري عليه هادشي كامل ؟ اش عاااطيك كاااع فملك الله باش دلي راسك عليه\n\n\nقربات صوفيا من مها وعنقاتها: ماما ياك انت لي علمتينا صبر و انت لي كنتي \nتقولينا المرأة هي دارها.. خليني نعطي غير فرصة لزواجي.. فرصة والا مصدقش \nانا لي غدي نطلب الطلاق كنواعدك... راه فيها اجر الى صبرت... كن كان شي \nراجل خايب نرجع بحالي... ولاكن هانتي كاتشوفي .. جيتي على غفلة لقيتيني \nبوحدي ومزيانة مافيا لا جرحة لا والو ومرتاحة ... حتى لفطور باقي فوق \nالطبلة .. عاد فطرنا انا وياه بحالنا بحال كاع الناس وكنقوم بداري بحال كاع\n العيالات ... هانتي كاتشوفي ... كامخليني مخصوصة من حتى حاجة والمشاكل \nاللي كاينة كاينة عندو مع مرتو ماشي معايا انا ... انا بعييدة ومرتاحة معاه\n هوا ومواصلنيش الصدع من جيهتو \n\n\nبدات فتيحة كتقتانع شوية وهي تشزف بخوف فبنتها وعنقاتها \n\nفتيحة : واخا ابنتي واخا... دابا نشوفو هادشي فين غادي يخرجنا... \n\n\nمشات لجيهة االباب غادا وهو يتبعها راجلها من بعد ما باس لبنتو راسها ورضا عليها في حين قرب عادل عنقها وقال\n\n\nعادل: متأكدة اصوفيا؟؟ \n\n\nصوفيا بابتسامة: اه متأكدة اخويا... \n\n\nعنقها عادل بقوة وخرج.. اما انس بقا مسمر شوية حتى قربات منو صوفيا ودات يديها \n\nصوفيا باعتذار: سمحلي اناس على انفعالي عليك.. ولكن...\n\n\nانس قاطعها: معندو معنى الاعتذار دابا.. ولكن غادي يجي النهار وتندمي على \nهاد الاختيار اصوفيا... انا من هادشي كامل كنت باغي غير نحميك و صافي وخايف\n عليك... \n\n\nصوفيا بامتنان: عارفا ا انس عارفا...\n\n\nفالوقت لي كان عادل باقي واقف فالدروج كيتسنا انس خرج عندو انس و هبطو في حين صوفيا غير سدات الباب جلسات فالارض و نهارت بالبكاء..\n\n\nجالس زين عند المحامي و كيقرا الاوراق لي بين يديه \n\nزين الدين: دابا قانونيا كولشي ديالها... \n\nالمحامي بجدية: تماما اسي زين... وافنفس الوقت تقدر بالثغرة القانونية لي درنا فاي وقت ترجع املاكك في حال لا قدر الله..\n\nزين الدين قاطعو: لا لا صوفيا مديرهاش.. عارفها مزيان كفاش دايرة \n\nالمحامي: المهم حنا درناها غير احتياط وصافي.. اما بالنسبة للزوجة ديالك \nالاولى فحتى لو دعاتك وكانو الاملاك باسمك فهي مغدي تقدر تاخد والو منك \nبحكم ان سنوات الزواج لي كانت فيهم معاك مزدتي حتى حاجة فاملاكك بالعكس \nفانت خصرتي خلال زواجكم كثر مربحتي و باتالي القانو مغدي يحكم ليها \nبوالو... \n\n\nزين : هادشي لي كنت كنحاول نشرح ليها البارح... \n\n\nفوسط حوارو مع المحامي صونا تلفون زين و بالو رقم هناء وجاوب وهو مرتاح على المكالمة ...\n\n\nهناء عبر الهاتف بارتباك و بكاء: موسيو زين موسيو زين المدام حالتها \nهستيرية.. خدات من يدي الولد و نتفاتني ودفعاتني وخرجاتني من الدار وقالتلي\n مبقيناش باغينكم.. مقدرتش اموسيو زين نحمي طه.. والله حتى حاولت ومقدرتش..\n موسيو زين خاصك تجي دابا مخصهاش تبقا مع طه بوحدهم اهىء اهىء\n\n\nوقف زين شاد التيليفون مصدوم وخرج من عند المحامي وراسو مرفوع فنفس الوقت \nكيفكر انو بعيد على دارو باكثر من ساعتين واخا يطير خاصاه على لااقل ساعة \nونص باش يوصل.. سايق وهاز تلفونو كيعيط لجميلة والو مكتجاوبوش... شوية عيط \nلصوفيا,,\n\n\nكانت باقا جالسة فالارض حدا الباب كتبكي، حتى سمعات تلفونها كيصوني مجات \nتوصل حداه حتى قطع، لكن بدا يصوني ثاني، شافت رقم زين وهي تجاوب \n\n\nصوفيا بتتاقل: الو..\n\n\nزين بهستيرية: صوفيا.. الدوبل ديال ساروت الدار لي للتحت راه فالمجر الثالث\n لحدا الشرجم فبيت النعاس، غدي تاخديه وغدي تهبطي دغيا عند طه معرفتش شنو \nناويا دير هاديك الموصيبة .. وانا غادي نعيط للبوليس... \n\n\nقطع زين المكالمة اما صوفيا مشات دغيا كتجري مفزوعة خرجات الساروت وهي \nنازلا مكرهاتش كون والديها وخوها وحتى انس بقاو، مكرهاتش فهاد الموقف \nمتكونش غير بوحدها نزلات بكولونها الاسود وتيشورط لابسة بانطوفة وشعرها \nالمطلوق كي شي حمقة كتحمع حلات باب الدار ودخلات كتجري لقات جميلة معنقا \nولدها بيد و معافرة مع الشرجم تحلو... غير شافتها صوفيا وهي توقف مصدومة \n\n\nصوفيا بخوف: جميلة نعلي شيطان ونزلي.. الا على الفلوس انا غدي نردلك كلشي غير طلقي طه ونزلي...\n\n\nجميلة كأنها محسات مسمعات صوفيا ؛ بقات معافرة مع الشرجم اما طه فهدوئو \nوالصدمة لي باينا على وجهو غريبة لدرجة انه مكيبكي ما والو ، ضاربات حتى \nحلات الشرجم اما صوفيا بشوية كتحاول تقرب منها وهي الدرو فرمشة عين عند \nصوفيا بوجه وملامح هستيرية\n\n\nجميلة : شفتي دابا ربحي بديك الفلوس .. منا دقيقة مغديش نبقا لا انا لا \nولدو فهاد الدنيا و نجيو نتفرجو ديك الساعة واش غدي يبقا يديها فيك.. الا \nمحرقت قلبو على ولدو منتسماش جميلة ... يالكلبة يا خطافت الرجال \n\n\nصوفيا بخوف كترجف: جميلة نعلي الشيطان اش غدي تربحي غدي تقتلي راسك ولدك.. \nراه ولدك حتى انت امشي غير ولدو... راه ولدك واش تسطيتي ولا مالك \n\n\nجميلة بجنون : اه ولدي ولكن انا ولدتو على قبلو هو حيت هو لي بغا امشي \nانا.. وحيت هو كيبغي ولدو انا غادي نقطع قلبو عليه .. وطلقات ضحكة \nهستيرية... \n\n\nدارت الرجل الاول خارج الشرجم وهي شادة طه بين يديها اما صوفيا بدون ادراك \nقربات دغيا وندافعات بقوة جرات طه عندها من يدو حتى غوت طاحت هي وياه \nفالارض و مغمضة عينيها و معنقاه بقوة... \n\n\nحتى كيتسمع صوت ارتطام قوي مع الارض.. واصوات ناس كتغوت وتصيح... وصوت صونيت الباب والناس باغا تفرعو...\n\n\nحلات صوفيا عينها بشوية نزلاتهم جيهت طه لي بدا يغوت بصوت مرتفع شوية هزات عنيها جيهة الشرجم مابانتسش ليها جميلة...\n\n\nكلشي فات فرمشة عين حتى لقات ناس داخلين وسط الدار و كيقولو قتلاتها دفعاتها من الفوق... و ناس تغوت وناس باغا تلاح عليها وضربها... \n\n\nوقفات مخلوعة وسط الجوقة والناس اللي معمرة باب الدار ... حبسوها الجيران \nلداخل باش ماهربش ولا تخرج ... شي باغي يضربها وشي باغي يحميها ... فجأة \nدخلات هناء كتجري وسط الناس مخلوعة كتشوف بفوجه صوفيا الاصفر والمدعور من \nالخوف والدموع ، مدات ليعا هاد الاخيرة طه بلا متقول حتى كلمة فنفس وفنفس \nالوقت وصلو البوليس ودخلو بعدة الناس و شدو صوفيا من عند الجيران اللي \nدايرين بيها كيحاولو شي كيغوت شي كايهدي النفوس . دخلات هناء كتجري جبدات \nبينوار دوراتو على صوفيا ولبساتو ليها وقالت\n\nهناء : متخافيش . . . متخافيش ماوقع والو \n\nكتافات صوفيا تحرك راسها بالايجاب فقط ومغمضة عينيها وكانها مامستوعباش اش \nطاري ... كارتة عمرها حلمات بيها ... صوت لومبيلونص لتحت كاسر الدنيا \nوالشارع عامر بالناس والجوقة مالها حدود ... مالقاو مايهزو فجميلة ... \nراسها تشتت وام نتشار ومخها طار لسق مع رويضة دواحد الطوموبيل لي كانت باقا\n عايشا فداك الوقت ، منضر صعيب تشوفو .. وصعيب حتى على اللي شافو انه يجيه \nنعاس واحد الشهر من بعد الفاجعة اللي وقعات والي عمرها تنسا الى يوم الدين .\n هبطو البوليس شادين صوفيا البريئة من .. بحال الى بصح قتلات رووح ... تهمة\n القتل تابتة وبالشهود اللي كانو كيطلو من السراجم وشافو جميلة فاش بغات \nتنتاحر .. وشافو حتى صوفيا فاش ندافعات نحوها ... لاكن اللي مشافوش واللي \nمافهموش هوا واش خطفات الولد حيت الولد كان باين غير نصو . ولا دفعاتها .. \nوكلشي متأكد مللي شافت عينو وتبتو تهمة القتل على صوفيا اللي طلعات مهبطة \nراسها فصدمة والشعر مغطي وجها ... يديها وكابيها فشلو . . . كل ماكتردد \nبينها وبين راسها هوا كلمة \" يا ربي نكون غير كنحلم \"\n\n\nجالسة فبيرو حاللة عينيها كتشوف فبلاصة وحدة .. مزالة تحت تأثير الصدمة و البوليس دايرين بيها كيستجوبوها \n\n\nالبوليسي: الجيران كيقولو ان نهار قبل من الحادث شافوكم مضاربين فالشارع و \nكيقولو انك اقتحمتي كزوجة ثانية الدار على الزوجة الاولى، ووحدة من الجارات\n لي ساكنة فالباطيما المجاورة كتقول شافتك حتى قربتي منها ودفعتيها..\n\n\nصوفيا : لارد\n\n\nغير ساكتة وساهيا كتسمع ومكتسمعش ومفاهمة اش واقع ؛ على البوليسي صوتو وضرب فالطبلة \n\n\nالبوليسي بغضب: اعتارفي... حيت انكارك مغدي ينفعك بوالو... حيت كاع الدلائل والشهود ضدك... الى عتارفتي تقدري تففي عليك الحكم \n\n\nصوفيا : لا رد \n\n\nالبوليسي بغضب: نزلو هادي تكلاصا لتحت .... حتى يبرد عليها راسها راسها وتعترف... دخل ليا هاداك اللي برا نشوفوه حتى وهوا \n\n\nداها البوليسي الاخر مكبلة اليدين و خرجها من مكتب الضابط فين لقات باها وخوها واقفين ... شافت فيهم بانكسار حاول يقرب منها عادل\n\n\nعادل : صوفيا اشنو طرا ... ياك خليناك بيخير...\n\n\nاب صوفيا: متخافيش ابنتي ها المحامي جاي وغدي تخرجي ان شاء الله بحول الله وقوته ... ربي كبير ابنتي \n\n\nنزلو صوفيا للسيلول .. غرفة مضلمة حالتها حالة وخانزة وعندها باب حديدي فيه\n سرجم صغير ... دفعوها وسدو الباب موراها وبقات هي واقفة فذهول بوحدها \nكتشوف فنتانة الغرفة .. راءحة كريهة و لاشاص حداها خانز والماء فايض عليه \nمسخ \n\n\nدخل زين كيجري للكوميسارية مخلوع وقلبو غايسكت ...غير شافو اب صوفيا طار عليه \n\n\nاب صوفيا: حسبي الله ونعم الوكيل فيك يا عدو الله ... انت سباب هادشي.. بسبابك بنتي ولات قتالة... حسبي الله ونعم الوكيل\n\n\nقرب عادل بغا يضرب زين وهوا يجي ليهم بوليسي بصوت مرتفع غوت عليهم وكل واحد\n بعد فجهة وكيشوفو فزين بكره وانتقام ... طلب زين اذن بالدخول و دخل عند \nالكوميسير فهمو ان صوفيا متهمة بقتل جميلة وبأن كاين شهود بأنها قتلاتها و \nمكان الحادث لي فيه بصماتها كيؤكدو داكشي و علمو بانه خاص فقط الاعتراف \nالرسمي ديال المتهمة باش تمشي دير اعادة تمثيل الجريمة ... \n\n\nبعد الهضرة ديال الضابط اللي مشات مع الريح هز زين راسو وقال وهوا كيدوز يديه على وجهز \n\n\nزين : فين هي باغي نشوفها \n\n\nعيط الضابط على بوليسي باش يحضر ليه صوفيا للمكتب بحكم ان زين راجل محترم و\n من طبقة كتفرض على رجال السلطة تحتارم وتعامل مع بحال هاد الطبقة ... \nوكيدوسو على الطبقة الكادحة برجليهم ويفرضو قوتهم عليهم ... وفاش كيطيحو مع\n شي واحد قوى منهم ولو بدرجة كيلتاجؤو لاسلوب اللباقة .. ماهي الا دقاءق \nحتى دخلات صوفيا بملامح مرهقة ومتعبة للمكتب ... وقف زين وتهز قلبو وحتى هي\n جرات عندو عنقاتو وبدات كتبكي بحرقة ... اخير تسمع صوتها ... \n\n\nصوفيا : ماقتلتهاااش ازين والله ماقتلتها كانت بغات تنتاحر وهازة طه وبغات \nتلاح وجريتو عندي وطاحت هي مادفعتهاش انا اهىء اهىء اهىء مادفعتهاش ااااهىء\n انا مدرت والو ماشي انا هي بغات تموت وقلت ليها نهلي ليك فلوس نخلي ليك \nكلشي وضحكات معايا وتلاحت وجريت طه عندي وطحنا \n\n\nشد زين وجها ونيفو على نيفها معمض عينيه كيهدىء من روعها \n\n\nزين : صافي شووو تايق فيك تاايق بزااف ومتأكد ماقتلتيش ومادرتي والو ومغتبقايش هنا شوووو متخافيش انا معاك متخافيش\n\n\nصوفيا : خرجني اهىء منبقاش هنا ازين عافاك مانقدرش نبقا هنا عافاك خرجني اهىء اهىء اهىء عافاك ازييييين اهىء اااااااهىء اهىء\n\n\nعنقها بقوة :غنخرجك ماتخافيش .. نعطي عينيا عليك ونخرج مانخليكش هنا ... صافي حبيبتي سكتي و تيقي بيا ... تيقي فيا كما انا تايق فيك \n\n\nصوفيا : تايقة فيك ... غتخرجني ياك .. مغانباتش هنا ياك ... منقدرش نبقا لتحت عندهم طواليط خانزة وجلسوني فيها اهىء اهىء\n\n\nزين : مغاتبقايش فيها تيقي بيا ... غادي تخرجي ... كنواعدك مغاتبقايش هنا \n\nبعدوها عليه وهي كتبكي وهوا تابعها بعينيه .. داوها كتشهق .. بسرعة من بعد ما خرجات تلفت عند الضابط وقال \n\n\nزين : شنو الحل ... على الاقل ماتبقاش فديك البلاصة ... شحال نعطي عليها وتخرج \n\n\nالضابط : ماشي بيدنا اسي زين الدين ... وانا مابيدي والو.. هادي جريمة قتل \n\n\nزين : باش ماتبقاش فديك البلاصة اللي هبطوها ليها شنو ندير \n\n\nقرب الضابط من زين وقال بصوت منخفض\n\nالضابط: قولها تسخف... والطبيب يعطيها شي 20 يوم ديتل النعاس فالسبيطار ... على بيدمن خرج الحكم .. وتما عطا الله الحلول (غمزو)\n\nزين : غنتبعها دابا \n\n\nالضابط: غير خليك... انا نسيفط ليها شرطية تهضر معاها . واخا هادشي مخالف للقانون السي زين ....\n\n\nزين : 1000 درهم كافية ؟\n\n\nهز الضابط تيليفونو الشخصي وتاصل بشرطية معاه حضرات فالحين .. هضر معاها بالمعاني ومشات \n\n\nالضابط : غير تهنا السي زين الدين... كنعرفو الطبيب اللي يعطيها سرتافيكا ويشدها تنعس فالسبيطار عندهم .\n\n\nزين : قهوتك واجدة... غير متزيد حتى دقيقة فديك الطواليط \n\n\nالضابط : غير تهنا ... ولاكن التهمة تابتة عليها ولا مفر \n\nناض زين وقف : كيحرك راسو ) عارف اش كاندير ... وعلى بيدمن تبان براءتها مابغيتهاش تزيد حتى دقيقة تما . \n\nوخرج مشا مباشرة للمستشفى باش ياخدو جثة جميلة الام كتبكي وتنوح والاب مكلوم ومصدوم كيترعد \n\nام جميلة: الله يا بنتي الله ماتستاهلي هاد الموتة... الله ياربي الله \nرزاوني فبنتي... واهيا سيدي ربي داولي كبدتي... واهيا بنتي خلاك مرمية هنا \nوماجا حتى يشوفك... \n\n\nقبل العصر كانت جميلة مغسلة و مكفنة وداوها صلاو عليها ودفنوها بالرغم من \nكولشي زين مبغاش لام ولدو موتة بحال هاكا حزن لموتها ... وشفق عليها وربما \nلام شوية راسو انو واقيلا مدارش كاع لي عليه باش يعاونها تخرج من عقدة \nالنقص لي عندها ولي كانت كدرقها باصطناع القوة لي خلات الشر يتغرس فيها \nويولي هو لي يقودها فحياتها\n\n\nبعدما نزلات الشرطية تهضر مع صوفيا لقاتها طتيحة وفاقدة الوعي بصح... بسرعة\n هزوها ونقلوها للمستشفى مع حراسة مشددة رافقاتها حتى للمشفى .\n\n\nحلات عينيها لقات راسها فوق بياص ابيض وغرفة بيضاء وفيدها ابرة وحداها \nممرضة ... شافت بعيون تعبانة فجنابها ورجعات غمضات عينيها ودوزات الليلة \nتما كتبكي والمشهد كيتكرر قدام عينيها .\n\n\nفالكوميساريا مع 8 دالصباح ...جالس واحد من اهم المحاميين فالمغرب مع \nالضابط في حين دخلات عائلت صوفيا وملامح الارهاق والتعب واضحة عليهم للمكتب\n لبوليسي \n\n\nالكوميسير: مادام صوفيا غدي يتطلق سراحها دابا و غدي تتابعين فحالة سراح \nمؤقة بسبب القضية لي رافعاها عليك والدة المرحومة جميلة سالمي، اما بالنسبة\n لجريمة القتل العمد فبانت مبرئة منها... بنتكم بريىءة من تهمة القتل . . .\n بقا خاصنا غير توقيع للاوراق منها \n\n\nاستغرب اب صوفيا ومها وخوتها وبقاو كايشوفو فبعضياتهم وهنا منهارين على الحال اللي صولات ليه بنتهم \n\n\nالمحامي بلا مقدمات: سي زين كان داير كاميرات مراقبة فالدار ديالو.. \nوبفضلها اتبتنا انها مدفعاتش ولاتسببات فقتل السيدة جميلة.. سي زين كان \nديما خايف من تصرفات المرحومة جميلة لدا كان داير كاميرات رماقبة فكاع \nالدار من الخارج و من الداخل باش يحضي كل تصرفاتها... \n\nالضابط : دابا خاص مدام صوفيا توقع لينا الاوراق وتمشي ديك الساعة \n\n\nاب صوفيا : انا غانمشي نجيبها من السبيطار ... واخا تكون فيها الموت \n\n\nخرج باها وخوها وامر من الشرطة ب ومشاو للمشفى عند صوفيا لقاوها جالسة فوق البياص وساهيا كتفكر بوحدها ... عنقها باها فرحان وخوها \n\n\nعادل: يالاه تمشي .. يالاه بابنت براءتك ... الحمد لله تفكيتي على خير.. \nولاكن اصوفيا اللي نقول ليك ... وكما واعدتينا ... الى وقع شي مشكل ترجعي \nبحالك .. حنا عاءلتك واللي دوا يرعف \n\n\nالاب: الى كنت باها وعزيز عليها غترجع بحالها ... واش عارف شنو هوا الحبس؟ \nحياتها كانت غاضيع ... شوف ابنتي .. الراجل كيتعوض .. الواليدين اللي \nمكايتعوضوش ... حنى مابقينا بغينا داك السيد ... الى بغيتي الرضى تبعي \nواليديك \n\n\nهزات فيه عينها وميلات راسها عندو ... عنقها ودار يدو على وجها وقال\n\nالاب: يالاه ابنتي... صبري ويالاه وقعي ليهم الزمر ديالهم ويالاه ترتاحي \nفداركم ... ماعندك ماديري هنا .. مك طاحت بالسكر كانت غتعمى بالفقصة ... \nيالاه عند مك راه طايحة فالدار غاتموت عليك \n\nنوضوها وداوها معاهم فالسيارة مباشرة للكوميسارية .. دخلات بلا متهضر للمكتب ووقعات فالبلاصة اللي وراو ليها ورخرجات مع واليديها \n\nحتى وقفها المحامي\n\n\nالمحامي: مدام صوفيا مغديش تمشي لدارك موسيو زين كيتسناك ...\n\n\nمجوباتوش صوفيا وكملات طريقها مع خوتها عادل وعماد وباها وركبات معاهم فالسيارة و مشاو لدار والديها..."
  },
  {
    "id": "8",
    "title": "أحببته أبيض الشعر الجزء التاسع",
    "desc": "\nكأني طاف بي ركب الليالي\n\nيحدث عنك في الدنيا وعني\n\n ** \n\nعلى أني أغالط فيك سمعي\n\nوتبصر فيك غير الشك عيني\n\n ** \n\nوما أنا بالمصدق فيك قولا\n\nولكني شقيت بحسن ظني\n\n\n15 اليوم و 7 السوايع و 55 ثانية، مراقبة عقارب الساعة داخل هاد الغرفة \nالمظلمة ولات حاجة عادية عندي، اما \" ثورة الشك\" لي ولات تاكل فيا نهار على\n نهار مبقاتش بغا تخليني فالتقار، من نهار خرجت من مشكل اتهامي بقتل \nالمرحومة جميلة وانا فهاد البيت مخرجتش منو، حتى حاجة مكتربطي بالعالم \nالخارجي، لا تلفون لا حاسوب لاي حاجة، وحتى والدين ولات عندي العلاقة \nالوحيدة معاهم هي ناكلو الوجبات اليومية جميع، عادل خويا تقريبا كل ويكيند \nجاي باغي يخرجني وانا رافضة ، رافضة نخرج من هاد الغرفة، ومن غير انني نحسب\n الايام والوقت مكنفكر فحتى حاجة اخرى وكأنني درت سطوب لكاع افكاري \nودماغي.. سهيت شوية فالساعة حتى كنسمع الدقان فباب بيتي \n\n..الساعة تشير الى 1 زوالا هذا وقت الغدا ولكن حيت اليوم السبت اكيد عادل لي غادي يجي يعيط لي نتغدا...\n\n\nـ عادل من اورا الباب: لالة البنات الغدا واجد اجي تغداي...\n\n\nنظت من بلاصتي بكل تتاقل .. على جسمي بيجامة خفيفة بيضاء فيها ورديات \nفالازرق تحت الركبة ... مشيت متجهة نحو الاب حليت سلمت على خويا عادل ببرود\n من وجهو، وخرجت معاه و انا كنسد اورايا باب الغرفة ، مشيت ندير طقوسي \nالروتينية وناكل وسط العائلة.. \n\n\n(مكان اخر) \n\nـ هناء تابعاه فالبيت وهو كيجري يمين ويسار مقادراش تبدلو حوايجو بسهولة، \nحتى كيحل الباب وملامح وجهو عيانة، لحية كثيفة، وملابس غير مرتبة باين عليه\n منعسش و ارتاحش لايام ولكن غير شاف وجه هناء وولدو رسم ابتسامة مصطنعة \n\n\nطه كيغوت بقوة: ماما .. ماما... ماما... \n\nقرب من ولدو وهو باقي راسم ديك الابتسامة المصطنعة فوجهو ، دار عند هناء \nخدا التريكو بين يديه وكمل طريقو ناحيتو، وقفو بيديه و طه مزال كيتحرك يمين\n ويسار، حتى بقا يشوف فيه بحب \n\n\nزين بصوت باح ومتعب: طه ولدي، كون زوين مع طاطا هناء واجي لبساا ولدي الا \nكنتي زوين ... بابا غدي يديك تشوف ماماك يلاه اجي الله يرضي عليك\n\n\nابتسم طه وخضع لكلمات باه وخلاه يلبسو تريكوه، غير كملو اللبس وهو يشوف فيه طه بعنين فرحانة..\n\n\nطه بفرح: شيو... ماما... شيو ماما.... \n\n\nزين بخوف ارتباك وحزن: نمشيو نشوفو ماما غير هو اولدي مغديش تشوفها نيت غدي\n نمشيو غير فين هي ناعسة دابا مرتاحة وانت خاصك دعي معاها ياك ا بابا..\n\n\nطه كيدور عويناتو ومافاهم والو : نيني.. ماما... نينين... \n\n\nهز ولدو بين يديه وهو متجه يخرج من الغرفة حتى وقفاتو هناء\n\n\nهناء: كولشي غدي يفوت مزيان ا موسيو زين.. انت عارف كان ضروري نديرو هاد \nالخطوة كان غدي يعرف يعرف بموضوع ماماه الله يرحمها... وحتى الطبيب النفسي \nهادشي لي كان مصر عليه فهاد العشرة ايام..\n\n\nزين مجوبهاش اكتفى بتحريك راسو وكمل خرج من الغرفة، وهو جالس حدا باب الدار\n كيلبس صباطو وكيلبس لطه صباطو تسمع صوت الخبيط و الدقان بقوة فالباب\n\n\n....: حالو الباب .. وا حلو.. عرفاكم هنا ... حلو عليا...\n\n\nوالدة جميلة : حلو الباب.. حلو.. عرفاكم مخبيين هنا حلو..\n\n\nناض زين بكل برود حل الباب حتى دخلات مهجمة على الدار وتغوت وصلات حتى \nالهول ديال الدار و هي تحيح وتغوت خرجات هناء مصدومة غير كتشوف امام زين \nفبقى مسمر فبلاصتو كيشوفها كدير ما تعودات ديرو هادي اسبوع، كل نهار تجي \nتغوت تحيح تاخد فلوس و يخليلها طه تجلس معاه شوية كتقولو باغا نشف فيه ريحة\n المرحومة... \n\n\nتقدم جيهتها بكل برود زين وعطاها بين يديها طه: هاكي حفيدك شديه شوية حيت لقيتينا خارجين...\n\n\nيلاه غادي تبدا حيحتها ثاني كان هو دار ومشا لبيتو ودخل ليها، جلس شوية حتى\n خارج بجوا بين يديه ومدو ليها وهي شداتو بدون اي تردد... حتى نطقات فجأة \n\n\nوالدة جميلة : فين غاديين ؟؟\n\n\nزين بهدوء: كنت دايو يزور مو...\n\n\nوالدة جميلة : المقبرة... ؟؟؟\n\nزين: اه المقبرة...\n\n\nوالدة جميلة بجدية وهي واقفة: ندي انا.. اما انت باينا وجه غادي تمشي \nتزورها اه.. باينا وجه.. جميلة الا بغات تشوف وجها غادي تبغيه يجي مع مها \nماشي مع لي كان سباب فموتها ولي غطا على لي قتلاتها ودار يديه ورجليه باش \nيخرجها من الحبس... عنداك تشوفني ساكتا تقول نسات .. اه.. عمرني نسا انك \nالسباب فموت بنتي.. عمرني نسا بلا مرتك الثانية هي لي شواتني فكبدتي.. \n\n\nزين دار غادي اتجاه الباب: هاهو معاك سيرو المقبرة ولكن توصل 5 الولد \nميكونش هنا.. عاد غادي نوريك شنو هي استعمال المعارف و السلطة الحاجة... \n\n\nدار جيهة هناء لي واقفة قدام بابا بيت طه وهضر بجدية: وانت تقدري تمشي ليوم\n لداركم كنت طلبتكم تجلسي معانا هاد السبت ولكن مكاينش علاش هاهو مع جداه \nوملي غدي يجي غدي يكون معايا انا غادي نضرب طليلة على الخدمة ودغيا راجع...\n\n\nحركات راسها هناء بالايجاب في حين زين عاود دار عند ام جميلة \n\n\nزين بجدية: هضرتي مفهومة الحاجة الخمسة .. الخمسة ماكسموم تكونو فالدار... \n\n\nوخرج من الدار، في حين تبعاتو ام جميلة دغيا وخرجات حتى هي وهي كتخنزر \nفهناء و لتخات الباب من اوراها.. اما هناء بقات غير تبقلل فعينيها شوية \nوتبعاتهم وسدات باب الدار بالساروت لي عاطيه ليها زين.. \n\n\nواقفة كتسنا الطاكسي بكل حماس حتى صونا تلفونها \n\n\nمريم صديقة هناء: افين ا المساعدة الاجتماعية للشايب زين الدين التيتيز\n\n\nهناء كضحك بقوة: الله ينعلك الكيدارة... لباس عليك؟؟ انا ساليت خدمتي نخرجو هاد العشية؟؟\n\n\nمريم: ياك بغاك تخدمي هاد السبت لاش طلقك.. وانا لي كنت دايرا فيلم فراسي كنقول واقيلا بغا يمحمح معاك...\n\n\nناء بخجل: اويلي راه باقي مزوج...\n\n\nمريم بجدية: مع ديك لي قتلات مرتو...؟؟\n\n\nهناء بجدية: مقتلاتهاش ا صاحبتي هي لي انتحرات...\n\n\nمريم: قتلاتها ولا انتحرات المهم حتى حد مغدي ينساها ليها ولا هو غادي \nينساها... قربي قربي من السيد وواسيه خصوصا ملي السيدة مكايناش هاد ليام \nاستغلي الفرصة اصاحبتي.. \n\n\nهناء بتردد: زعما؟؟ خفت غير نقرب منو نصدق لا 7000 درهم فالشهر لا تيتيز الشارف لي مطيحني... \n\n\nمريم بحماس: على اساس تحيري تلقاي خدمة حتى انت.. من غدا تلقايها و بصالير اكثر انت لي باغا تبقاي مع حبيب القلب... \n\n\nبان لهناء طاكسي جاي وهي تشير ليه \n\n\nهناء بجدية: ويلاه قطعي قطعي حتى نعاود نهضر معاك....\n\n\nكملات المكالمة ودخلات تلفونها لصاكها ويلاه وقف الطاكسي وغدي تركب فيه حتى\n كتسمع كلاكصون، دورات وجها بانت ليها سيارة مرسيدس مايباخ اس600 فالكحل \nغير شافتها وشافت لي سايقها وهي تصدم و خلات مول الطاكسي لي وقف شوية وهو \nيتحرك مشا فحالو ...\n\n\nقربات من السيارة بشوية حتى وصلات حداها وهي تحل الباب و قبل متقول اي كلمة \n\n\nزين الدين: انسة هناء ركبي نوصلك ركبي... \n\n\nهناء بارتباك: ولكن ا موسيو زين انت مشغول...\n\n\nزين بجدية: ركبي ركبي.. را طليت وباقي مكملو شي حاجات بيدما وصلتك لقاهم سالاو ,,, واركبي...\n\n\nركبات هناء وهي غادي الطير بالفرحة والعصافير فكرشها و الحماس غدي يخرج من \nعينيها جالسة وتقاد قميجتها وسروالها للدجين ، اما زين فصايك و مركز \nفالصوكان حتى نطقات هناء\n\n\nهناء بجدية و صوت حنين و منخفض: الصراحة هاد الزيارة الاولى ديال طه لقبر \nمو كان من الاحسن كون كانت معاك انت.. الاب ديالو و الصدر لحنين عليه... \n\n\nزين: مابقيت باغي ناخد ذنوب حد حتى جداه من حقها تشوفو و اكيد غادي تخاف \nعليه حتى هي.. باركة عليها غير حرقتها على كبدتها بنتها لي باقي مكمل عليها\n شهر نزيدها حتى انا... \n\n\nهناء بارتباك: اه اه اموسيو زين عندك الحق.. غير قلت زعما كن حسن مشا معاك نتا .. نتا تقدر توضح ليه الامور وتشرحهم ليه بطريقتك \n\n\nزين بجدية: شحال من مرة كنقولك حيدي هاد الرسميات انت راك بحال اختي ولا \nوحدة من بنات خواتاتي قوليلي زين الدين بلا ديك موسيو... كتحسسيني لحال الى\n جالس فشي اجتماع وباغي فوقاش نتفك منو \n\n\nهناء محملاتش يقولها بحال اختي او وحدة من بنات خواتاتي ولكن كانت مضطرة تجاوب: واخا .. واخا ا زين ... ز... زين الدين\n\n\nكمل طريقو زين وهو مركز فالسوقان غادي ب هناء لدارهم لي وصلها ليها اكثر من\n مرة سواء قبل موت جميلة او حتى هاد ليام من بعد الموت لي اضطرات تولي \nتتعطل فيهم بسبب كريزات طه لي ولات كتزايد خصوصا لمى مبقاش يشوف امو.. حيت \nطه بالرغم من كولشي وحتى تصرفات امو معاه كان كيشوفها قريبة منو و كيبغيها \nومرتبط بيها... \n\n\nفالمقبرة جالسة الجدة وشادا حفيدها طه بين يديها منهارة بالبكاء اما طه غير\n كيشوف يمين و يسار سالا واحد الراجل قراءته لايات من الذكر الحكيم على قبر\n المرحومة جميلة دورات معاه ام جميلة ومشا..\n\n\nحطات ام جميلة طه ووقفاتو قدام \" شاهد \" قبر مو و مسحات دموعها بغل والم \n\n\nام جميلة: ولدي طه هادي ماماك.. ماماك لي قتلاتها ديك مرت باك.. ماماك لي \nمررات عيشتها ديك مرت باك و فرقات يناتهم وخلاتك يتيم عمرك تشوف ماماك مرة \nاخرى\n\nدورات وجه طه نحيتها بهستيرية و خوف و حزن : عمرك غادي تنسا ماما كياك \nاولدي ياك... غادي تبقا ديما عاقل على ماماك ا طه.. متخليش ديك خيتي تلعب \nبيك اولدي ياك.. يلاه بوس ماماك دابا باش نمشيو ندورو شوية عاد ندخلك \nللدار...\n\n\nدوراتلو وجهو ونعتاتلو لشاهد القبر باش يبوسو باسو طه بعفوية وهي تجرو جداه\n منيديه وخرجو من المقبرة لقاو طاكسي كيتسناهم ركبو فيه وشاو... \n\n\nغادي بطنوبيلتو بسرغة وفمكان خالي مليء بالأشجار حتى فرانا بسرعة ونزل منها\n تاجه بخطا واثقة ومتكبرة نحو بنت وولد فعمرهم تقريبا 16 و 18 السنة من \" \nالشمكارة \" لي كيكونو فالزنقة حتى وقف عليه و مد ليهم 100 درهم للواحد \n\nهزو فيه الشمكارة عينيهم مفاهمينش علاش كيعطيهم دوك الفلوس.. وهي تنقز ديك البنت \n\n\nالشمكارة البنت : خويا واخا نبانولك عايشين فالزنقة حنا ماشي ديال داكشي...\n\nالشمكار الولد: اواه اصاحيبا دابا هذا عينو فداكشي.. وزعما كيبغي البنات و الولاد هاد الصاط...\n\nالشمكارة البنت: وباينا فيه مكبتها...\n\n\nاما داك الشخص فغير كيشوف فيهم و كيبتسم ابتسامة ممفهوماش... \n\n\nاما عادل فجالس مع اختو فبيتها وشاد راسها بين يديه و كيشوف فيها بحزن \n\n\nعادل بقلق وحزن: حتالين اصوفيا حتالين.. مقادرا تواجهينا ولا تواجهي الناس \nولاتواجهي زين.. موضوع الطلاق كتاجليه ... شنو باغا بالضبط واناراني خوك و \nوالله حتى نساندك.. حنا فعلا كنا معصبين فالاول ولكن دابا بردنا ولي باغينو\n هو مصلحتك ولكن مصلحتك لي هي بعيد على زين...\n\n\nصوفيا بحزن وصوت تقيل: وانا زين لي مقدراش نكرهو ا عادل... باغا نحملو ذنب \nكاع لي طرا مقدراش..حيت كنجي كنفكر كلقا لي عانيناه بجوجنا كان صعيب \nعلينا.. دابا انت كيحساب ليك راه فرحان...؟؟ فين ما نبغي نكرهو مكنلقاش \nعلاش نكرهو .. حيت حتى هوا تكرفس بحالي \n\n\nعادل: ملي شفتو ديك جوج المرات لي كان جاي باش يشوفك فيهم كان باينا عليه \nمهرس وباين مفرحانش.. وحتى مكلماتو للوليد و الفيكس لي الوالدة حيداتو بقوة\n مصدعها كتبين انو منهار ولكن ومن بعد ا صوفيا... ؟؟؟ واش يكفي يبقا فينا \nالواحد باش نبقاو معاه...\n\n\nصوفيا بابتسامة حزينة: المشكل انني كنبغيه و فوق كنبغيه و كيبقا فيا \n\nما تتصور مشاعري كي غدي يكونو هاد الساعة روينة ديال الاحاحسيس.. بين نرضي \nراسي... نرضي حبي... نوقف مع زين لي خليتو هاد الايام كلها ونرضيكم انتوما \nعائلتي خصوصا والديا.. تخيل كي غدي يكون للداخل ديالي...\n\nوهي طضرب فصدرها بشوية \n\n\nصوفيا: تخيلتي.. فهمتيني شوية ا عادل... ؟؟؟ \n\n\nعنقها عادل بقوة وهو كيربت على كتفها واكتفى بقول: يكون خير اختي.. يكون خير... \n\n\nهبطات من العمارة كتجري و توجهات نحو السيارة المرسديس ومن الشرجم مداتلو مصحف وهي كتبتسم \n\n\nهناء: زين.. هاك هاد القرأن كلام الله باش يحميك ان شاء الله... \n\n\nزين بابتسامة: شدو من عندها باس القرأن الصغير وهو يقولها: شكرا هانء.. شكرا بزاف اختي... \n\n\nتغيرو ملامح هناء المبسوطة لملامح غضب بعد سماع الكلمة الاخيرة \n\n\nزين : يلاه بسلامة نهار الاثنين ان شاء الله...\n\n\nانطلق زين بسيارتو في حين هناء بقات فبلاصتها شوية ضربات رجليها مع الارض وهي طلع لدارهم...\n\n\nداخل ابارطمون مرتبة وزوينة بزاف جالسين دوك جوج شماكرية كياكلو ما لذ وطاب\n حتى حطو يدين رجاليين طبق ديال المشويات فوق الطبلة و جلس حتى هو معاهم \nكيشوف فيهم كياكلو \n\n\nانس بابتسامة: وعلاش الخيرية خلاوكم تخرجو وانتوما باقي مكملتو السن القانوني...\n\n\nالشمكارة الفتاة: حنا لي هربنا العشير... تماك مكيخليونا نتكيفو مكيخليونا نديرو المزاج... كاين غير الزيار...\n\n\nالشمكار الولد: وحتى التيتيز و باش نخويو المزيودة و نكبتوها ا صاط مكيخليوناش... \n\n\nانس: اش وصلكم من كازا لمكناس بعدا؟؟؟\n\n\nالشمكار بسخرية: ملي كتكون داير شيفونا الصاط نقدرو نوصلو للسماء وحنا محاسين لا بعيا لا كيفاش لا امتى...\n\n\nانس بجدية: ولي يديكم للخارج تعيشو حياة مخيرة... اش تقولو؟؟ \n\n\nالشمكار بسخرية: الصاط واش انت فيو.. يلاه كتقولنا كي درنا وصلنا لمكناس ودابا كتقولنا برا... \n\n\nانس بحماس: اه برا وميريكان وشيكاغو ... اشس قلتو...\n\n\nالشمكارة الفتاة: بتهكم: واخا قالك تبع الكذاب حتى لباب الدار... \n\n\nابتسم انس و ناض هز تلفونو ركب نمرة و كيهضر بالانجليزية\n\n\nانس: لقيتلك جوج .. وكما ديما مقطعين من شجرة... مكاين لي يقلب عليهم...انا\n منا جوج سيمانات خاصني نطلع لفرانسا عندي خدمة فالجامعة و انتوما تكلفو \nبيهم تماك... وبغيتي نص ديال فلوسي قبل مايوصلولي وراقهم ... \n\n\nانس كيضحك بسخرية: وايلي الباسبورات واجدين ونسميهم لي سمية مكاين مشكل خاص\n غير التصاور يتحطو على الباسبور وها كولشي ناضي حتى الفيزات را واجدين... \nباقيلي بلان واحد هو الكشف الطبي الشامل.. واخا كولشي ينفعل \n\n\nوهنا تفركع بالضحك انس... نها مكلمتو وهو يدخل على الشمكار والشمكارة للبيت و شاف فيهم بجدية \n\n\nانس: نوضو دوشو.. باش نخرجو نشوفو الطبيب وندير وشي فحوصات على قبل السفر ونشريلكم شي حوايج و حتى باش تصورو باش نقادو الباسبور... \n\n\nسبقهم انس في حين هما بقاو جالسين حتى دار اوراه وهو يقفزهم بصوتو الجعواق\n\n\nانس بصوت مرتفع: نبقا نتسناكم انا بزاف هنا... \n\n\nناض الشمكار والشمكارة طايرين تابعينو للدوش... \n\n\nوقف حدا باب دار كيشوف فساعتو لقاها 3 ديال العشية تردد شوية وهو يضغط الجرس ديال باب الدار \n\n\nوالدة صوفيا من داخل المنزل بصوت مرتفع: الحاج حل حداك الباب عافاك انا فالكوزينة مشغولة... \n\n\nكيسمع صوت خطوات كتقرب من الباب حتى تحل الباب وتلقاو اعين زين مع اعين \nوالد صوفيا وبقاو مصدومين بجوج من اللقاء خصوصا انو غبر اسبوع مجاش صدعهم \nيقلب على صوفيا لي حتى هي كانت رافضا تشوفو \n\n\nزين بترجي: الحاج نقدر ندخل... \n\nهنا جا حتى عادل لي حتى هو بقا مصدوم للحظات حتى اف فباه شوية وحرك راسو وهو ينطق اب صوفيا \n\n\nاب صوفيا ببرود: دخل...\n\n\nزين بترجي: بغيت نشوف صوفيا.. عفاكم واعتبروها لاخر مرة الا قالتلي نشمي عمرها تبقا تشوف وجهي من جديد... \n\n\nعادل: دخل بعدا ..\n\n\nكانت اورا الباب كتصنت وكلها كتغزل وترعد و ملي دخل زادت تؤكدات من انه \nهو.. كفاش متعرفوش وهي نبرة صوتو الا حنحن كتعرفها خطوتو حفظاها.. دازو \nالدموع فعينيها ولون وجها تبدل ... تحركات شوية من على الباب ووقفات فمنتصف\n البيت حتى دق عادل ودخل عندها \n\n\nعادل : عرفتي شكون جا...\n\n\nصوفيا بلا تردد: اه دخلو لبيتي نهضر معاه.. اه باغا نهضر معاه...\n\n\nدخل عندها زين للغرفة وملامحو باين عليهم الخوف و التردد بالاضافة لخطواتو \nلي باين عليهم التتاقل والتردد ايضا ، دخل كيشوف فالارض وسد الباب قبل \nمايهز عينو ... شهزهم شافيها كانت جالسة على طرف الناموسية وعاطياه بجنبها \nقالبة وجها \n\n\nصوفيا ببرود: هضر بغيت نسمعك...\n\n\nزين تنهد : معرفت ما نقول... حتى كنبغي نسول علاش وكفاش.. كلقا راسي كنقول \nمكتاب الله واختبار من عند الله عز وجل.... كفاش غادي نسول واش نكفر بما \nكتبو الله عليا.. وعلينا... عارفك ماعندك لا اناقة ولا جمل وسط هادشي \nكامل.. ولكن اصوفيا عاقلة ملي كنت كنقول خليني حتى نفك معاها هاد لحريرة \nعاد نرتابطو ... (تنهد) و لكن الاشياء طورات بهاد الطريقة.. حاجة قوا مني \nومنك ا صوفيا...\n\n\nهبطات راسها بتردد كتلوي فيديها بتوثر وبصوت مرتجف قالت \n\n\nصووفيا : زين... رزقك خودو.. انا عيط للمحامي و .... قلتلو يوجدلي الاوراق لي ممكن ترجلعك فلوسك كلهم...\n\n\nبلا مابتردد نزل على ركابيها وهي قالبة وجهها كتصارع نفسها وتقوي راسها باش\n متنهارش حداه وحابسة دمعتها فعينيها وكتنفس بصعوبة ، زاد وثرها فاش شد \nيديها وهاز راسو كيشوف فيها بحزن واسى وشوق وحب والدموع محجرة فعينيه .. \nفمو ناشف ومصدوم من كلامها \n\n\nزين : ماباغي والو.. خودي الفلوس كاملين . . . خودي اللي بغيتي أنا باغيك \nانتي اصوفيا.. اش هضرنا على شي فلوس ولا زمر ا صوفيا... شكون قالك باغي شي \nحاجة ولا جاي على الفلوس \n\n\nغدروها دموعها وقالت بكل شجاعة وبصوت مرتجف متقطع\n\n\nصوفيا : طلقني ازين ... طل...\n\nقبل ماتكمل هضرتها هبط لرجليها كيبكي وهي تلفت مصدومة كتهرب رجليها \n\n\nزين : بصوت متقطع ) مقادرش ... مقادرش نعيش بلا بيك اصوفيا .. غتحكمي عليا بالاعدام .. مقادرش .... الى غلطت معاك سمحي ليا \n\nنزلات بالزربة هي ودموعها لمستواه وهوا طايح على رجليها وبدات كتبكي بحرقة .\n شدات ليه وجهو وهزاتو عندها وقبلات جبهتو وقالت بصوت متقطع\n\nصوفيا : حتى انا غنحكم على راسي وماقدرااش ... مقدراش على ديقيقة اخرى \nبعيدة عليك ... زين مقدراش... غدي نولي نشوفها فكل بلاصة فديك العمارة... \nدوك الجيران فكل مرة غادي يسموني بكلامهم... غدي نولي نشوف طه فكل مرة ونحس\n راسي ان السبب فيتمو... زين كنبغيك و عارفا عمرني غدي نبغي شي راجل كما \nبغيتك ولا يدخل شي راجل لحياتي ولكن منقدرش نرجع ليك.. منقدرش...\n\n\nهز راسو فيها بهستيريةوخوف وقف ووقف صوفيا و كيقيس ليها راسها و كيضمها مرة و يعاود يشوف فيها ويضمها مرة اخرى\n\n\nزين بخوف: شوفي صوفي معليش خودي شوية ديال الوقت فكري و ارتاحي.. ولكن \nمتقوليش ميمكنش متحسينيش بهاد النبرة ان كلشي سالا... زين ميقدرش يعيش بلا \nصوفيا... زين عاش ملي شاف صوفيا.. ملي قاس صوفيا.. زين عرف انو انسان ملي \nعنقاتو صوفيا... \n\n\nصوفيا ببكاء: كنبغيك ازين.. ولكن والله منقدر دابا.. منقدرش ا زين.. عييت .. عييت ... \n\n\nزين بترجي: شوفي نمشيو لكازا ونعيشو تما.. نساي هنا ونساي الناس ولي يهضر.. وفكازا نبداو من اول وجديد.. واخا احبيبة... \n\n\nصوفيا وهي كدفع زين: سير دابا عافاك ازين.. سير.. \n\n\nزين وهو كيبوس يديها بإدلال وترجي: عافا اصوفيا غير فكري فكري.. متقتلينيش وانا حي ا صوفي...\n\n\nصوفيا وهي منهارة : واخا واخا ازين سير دابا... \n\n\nخرج مهرس من بيتها شاف والديها وعينيه حمرين وشاف فعادل وخرج منكسر اما \nعادل غير دخل لغرفة اختو و هي تلاح عنقاتو تبكي بين يديه حتى دخل باها ومها\n حتى هما ودارو حضن جماعي كيحاولو يحسوها بدعمهم وخوفهم عليها... \n\n\nوقف طونوبيلتو انس وبالو زين خارج من دار صوفيا ركب فطونوبيلتو مشا في حين \nهو هبط من السيارة ديالو وطلع لدار صوفيا لقا الباب مردود دخل وسدو بشوية \nوهو يطل على بيت صوفيا لقاهم جالسين معاها \n\n\nانس : السلام وعليكم...\n\nعادل بابتسامة: وعليكم لاسلام عادل.. غبرتي علينا حتى قلت را مشا لفرنسا... \n\nانس: حتى لسيمانا جاية ان شاء الله... \n\nوالدة صوفيا: مرحبا بولد اختي مرحبا... \n\nانس بقلق: مال صوفيا مالها... باقا كتبكي على داك خينة..\n\nصوفيا بعصبية: انس متبداش...\n\nانس بابتسامة: واغير ضاحكين معاك مالك... \n\nصونا تلفون عادل وخرج باش يجاوب، في حين خرجات والدة صوفيا توجد اتاي لانس و تبعها راجلها، وبقا انس وصوفيا فالبيت \n\n\nانس : يستهال زعما ديري علىق بلو هاد الحالة؟؟\n\n\nصوفيا: وليتي كدخل فشي سواق ا نس ماشي ديوالك.. عشر سنين مشتك فيهم تبدلتي زعما الخارج كيبدل لهاد الدرجة..\n\n\nانس بجدية: تجربي واش الخارج كيبدل ولا لا؟؟\n\n\nصوفيا بعدم فهم: كفاش؟؟\n\n\nانس بجدية: يلاه معايا تبدلي شوية جو ففرنسا ولا اي دولة بغيتي انا عارض عليك...\n\n\nصوفيا ممازحة: تلعقتي اولد خالتي بلا خبارنا...\n\n\nانس بجدية وهو جالس جنب صوفيا: صوفيا كنهضر بصح سافري شوية لبرا.. خرجي من \nقوقعة والديك و زين شوفي حياة اخر جديدة.. ووالديك من بعد لازمة لي دوزتي \nميعارضوش سفرك اكيد وغادي يكونو هما اول وحدين باغيvنك تبعدي شوية على ضغط \nزين.. \n\nسكتات صوفيا كتفكر فكلام انس حتى صونا تلفونو بالو رقم كيعرفو مزيان ولكن مجاوبش..\n\n\nصوفيا ممازحة: حبيبة القلب معيطة.. وجاوبها..\n\n\nانس : مكاين حتى حبيبة قلب من غيرك هاد الساعة...\n\n\nصوفيا بعد اكترات ناضت من جنبو وخرجات من البيت في حين انس عاود يصوني تلفونو جاوب \n\n\nانس بعدم اكتراث \" حوار بالفرنسية\": انا فالمغرب وانت لي حداها ومعيطالي \nتقولي البنت مريضة وديها للطبيب ولا عيطي للبروفيسو جاك يجي للدار يشوفها..\n كارولين واش بنت 6 شهور معرفاش تقومي بيها ميغد... \n\n\nقطع تلفون وخرج لعندهم لصالون جلس وسطهم يتمتع بشريب اتاي و الحلوة و المسمسن ...\n\n\nمعنق ولدو كيتفرجو فسبايس تون وكيتفاعل مع الرسوم متحركة هو وياه ومرة مرة ينوض يبوسو و يهرو و طه صوتو يتسمع منين و منين \n\n\nطه بابتسامة بريئة: بابا ماما وهو هاز صبعو للسماء \n\n\nزين بحزن: اه اولدي ماماك مشات الفوق عند سيدي ربي وانت خاصك ديما دعي \nمعاها و متنساهاش ماماك كانت زوينة وضريفة وكتبغيك.. وحتى ماما صوفي \nكتبغيك... \n\n\nطه بغضب: صوفي خايبا.. لا تف تف...\n\n\nزين بغضب: طه حشومة مكندفلوش.. وماما صوفيا ضريفة... \n\n\nطه وهو كيوري بصبعو لسماء: ماما .. ماما.. \n\n\nدلالة على انو امو الوحيدة ماتت و صوفيا ماشي مو هنا زين فهم البلان وفهم \nان جداه لي محرشاه كعا وتقلق ورغم كولشي فكل مرة كيلقا لام جميلة عذر بانها\n مكوية على بنتها وميقدرش يعاتبها... عنق ولدو وهو كيفكر غير فهاد لحريرة \nكي غدي تتحل... \n\n\nدازو ايام، الروتين عند زين لي ولا غارق غير فالخدمة، اما هناء فهي مع طه \nولكن مكتفوتش حتى فرصة باش يشوف فيها زين لي ممسوقش ليها اما صوفيا فقررات \nانها تمشي ولو لي فترة مع انس لفرنسا تبدل شوية جو، و ام جميلة فهي مكتفوت \nحتى فرصة باش تسمم دماغ طه على صوفيا خصوصا لانه ماشي من مصلحتها تكرهو \nفزين لي محتاجاه ومحتاجة فلوسو و فنفس الوقت هي ماباغاش تاخد طه تعيشو \nمعاها حيت متقدرش عليه وعلى المقابلة ديالو... \n\n\nدخل لدارو مع 9 ديال الليل مسخسخ كما كل نهار، لقا هناء كتوكل طه باس ولدو \nدخل دوش بدل وخرج ياكل حتى هو ، بحكم انو بالاضافة لهناء كاينا سيدة كتجي \nكل نهار من لاصباح لعشية تقدي و كتوجد كلشي وكتمشي... شوية دخلو ينعسو كما \nايامهم لي فاتو وبحكم انا هناء من الاثنين للجمعة هي لي كتكلف بطه وكتبات \nمعاه... \n\n\nفوسط الليل وهو غارق فنعاسو كيحس بيدين كتلمس فيه وكتحسس وجهو فالاول فكر \nانه طه ولكن كيشم عطر نسائي و اليدين حتى هما ديال امرأة ، ناض قافز من \nبلاصتو دار كتبالو لابسة بيجامة معرية وباغا تجلس جنبو حتى نفضها ورماها \nللأرض...\n\n\nكتجمع حوايجها فباليزات ومها غير متبكي جنبها\n\n\nام صوفيا: لي يشوف هاد الباليزات كاملين يقول غادي تمشي مترججعي ا بنتي... \n\n\nصوفيا بابتسامة: و احتياط الوالدة احتياط.. وبراكة من البكاء راني عارفا راسي يومين وتلقايني موحشاك ورجعت... \n\n\nكيصوني فيكس الدار مشات ماماها تجاوب حتى عيطات عليها \n\n\nام صوفيا: صوفيا.. صوفيا.. تكلمي لانس...\n\n\nمشات صوفيا هزات تلفون : وي انس درتيلي الطيارى ليوم وصافي فهمت غدا مع 8 ديال اصباح نكون لتحت وصافي... \n\n\nهناء كتبكي وهي طياحة فالأرض : علاش ازين علاش.. انا باغا نعطيك راسي وكنقولك كنبغيك وانت كديرلي هاد الحالة...\n\n\nزين بغضب وهو غادي يحماق: هناء !!هناء اش هادشي ! اش هاد البسالة طبعات منك\n ... شوفي ولاه مافيا لي نحمق راسي متفروحيش جدي فهاد الليل... واش انت \nمصطية كون غير مكنتيش عارفا شنو كاين نقول ولكن انت ا هناء شاهدة على \nكولشي...\n\nهناء بهستيرية: حيت شاهدة على كولشي عارفا انو انا لي نستاهل وانا لي نقدر راعي ولدك وانا...\n\n\nزين بغضب: غدي تجمعي راسك دابا وتمشي تنعسي هاد الساعة و حيت انا ولد الناس مغديش نخرجك فهاد الليل وغدا الصباح ملقاكش فداري... \n\n\nمشا جيهة الطبيلة جبد كارني دشيك \n\nكتب فيه مبلغ ديال الفلوس ومدو ليها \n\nزين : وهذا رزقك... \n\n\nشدات الشيك وهي منهارة و خارجة من البيت حتى سبقها كيجري زين هز ولدو وهو يرجع عندها \n\n\nزين بقلق: ولا عرفتي شنو لبسي حوايجك نوصلك دابا لداركم... \n\n\nمشات لبسات حوايجها هز ولدو وهبط وصلها لدارهم، حيت مبقاتش عندو ثقة يخليها\n دقيقة فدارو لاتصدق حتى هي دايرا شي فضيحة كما جميلة الله يرحمها... \n\n\nنهار جديد اليوم قرر مايمشيش لخدمتو ويبقا هو حاضي ولدو بيدما لقاول وشي \nواحد واصر يكون راجل ليتكلف بحالة ولدو هاد المرة.... اما صوفيا فراكبة \nفالطونوبيل و غادية للمطار هي و انس لي مقاداه فرحة ووسط تاملها لشوارع \nالمدينة و استرجاعها لذكرياتها غادي انس مركز فالسوقان حتى وصلو للمطار، \nكمل انس إجراءات الباكاج في حين صوفيا بقات فالقهوة كتفطر وهي شاردة... ملي\n سالا الاجرائات ورجع للقهوة كيدور يمين ويسار مكتبانش ليه صوفيا.... تفزع \nانس وبقا يقلب فالمطار حال شي حمق...\n\n\nبغا يحماق انس وهو كيقلب طالع نازل فكل بلاصة فالمطار وكيشوف الناس كتقطع \nالممر المتصل بالطاءرة اللي غادي تنطلق بعد لحضات قليلة ، غطفجأة صونا \nتلفونو \n\n\nالشخص \"حوار بالإنجليزية\" : هاد جوج المغاربة لي صيفطي هاد المرة دخلونا \nشلا فلوس... اعضائهم خطيرة... لي يشوف داكشي ميقولش من ابناء الشوارع... \n\n\nانس بخبث: ماجيتش وقلت ليكم زيدوني 20/ على المعهود... \n\n\nالشخص : تستاهلهم.. وقالك البوص هاد المرة شي حاجة بحال هادشي لي ضبرتي عليه هاد المرة وتكون سلعة مغربية غدي تكون الزيادة 30/..\n\n\nانس بقلق: صعيب هاد ليام خاصني منعيقش ثاني.. خلي يدوز واحد العام ولا \nعامين ونشوف شي 36 هاد المرة... خلينا نكتافيو بالريزيل و كينيا و غينيا \nهاد الساعة... \n\n\nالشخص بضحكة ماكرة: وا انت تعرف.. المهم متنساش اجتماعنا فباريس... باش ترجع تقري ا سيادة الاستاذ الجامعي... \n\n\nضحك انس بخبث وانهى المكالمة، سمع نداء للطائرة ديالو بقا كيشوف يمين ويسار\n بعدما يأس من التقلاب على صوفيا وهوا يقلب وجهو ساخط ومشا طلع فالطيارة.\n\n\nفواحد من ارقا المنازل فينكان جالسة شابة فاواخر العشرينات من عمرها هازا بنت فعمرها 6 شهور بين يديها و حداها راجل فالاربعينات \n\n\nكارولين: صعيب نزيد معاه حتى دقيقة وحدة اكارلوس... \n\n\nكارلوس: وروان؟؟\n\n\nكارولين: غادي نخليهاليه يربيها كي بغا.. قالك بنتو خاص تتربا على المنهج الاسلامي وهو اعمالو كلها خبث وحرام... \n\n\nكارلوس: انتي عارفا انس صاحبي واخا هاكاك...\n\n\nكارولين: صاحبك ممزوجش بيا هادي من جهة و منجهة اخرى صاحبك عارفني كنخرج \nمعاك وساكت يعني بلا مضربلو الهم هو كيتسنا غير امتى نمشي فحالي.. وعلى \nمفهمت هاد الغيبة فالمغرب فيها شي مغربية وشي حب... \n\n\nناض كارلوس عنق كارولين: انا معاك احبيبتي.. وحتى روان غدي نشوف كي ندير معاه تبقاي تشوفيها... \n\n\nمعانقين وقلبوها تشلقيم وهي شادا بنتها بين يديها... \n\n\nوالدة جميلة : مزيان خرجنا فلوس الربعين صداقة... \n\n\nجارة والدة جميلة: الله يجعلها فميزان حسناتها ياربي... \n\n\nوالدة جميلة : الله امين.. والله ينتقم ملي كان حيلة وسباب ياربي... \n\n\nجارة جميلة : اللهم امين.. واخا انا كنت مكرهتش كون شديتي انتي حفيدك تربيه ا الحاجة...\n\n\nوالدة جميلة: اوش باقي شي جهد.. وفوق هادشي راك عارفة العين بصيرة والايد \nقصيرة .. ولكن حفيدي عمرو ينساني عمرو... و عمرو نخليه ينسا مو ولي كان \nسباب في يتمو... \n\n\nجالس كيلعب مع طه فالدار لي ضحكتو كاسرة الدار حتى صونا باب الدار هز طه \nبين يديه وهو كيضحك معاه .. غادي فاتجاه الباب بسروال خفيف وبانطوفة وشعرو \nمخربق باللعب مع ولدو اللي كينسه الهم شوية .. فتح الباب وهي تبالو واقفا \nبابتسامتها وخجولة من قدومها كتشوف فيهم وتشوف فالارض \n\n\nزين بصدمة: صوفيا...\n\nطه تبدو ملامح وجهو لكعية و دورو وجهو مخبيه اورا باه، اما صوفيا مرداتش لبال ردة فعل طه\n\n\nصوفيا: امتى نمشيو لكازا باش نعيشو تماك... \n\n\nابتسم زي بسورور و جرها من يدها بشوية دخلها و عنقها بيد وهو هاز طه بين يديه لي كيحاول يدفع يد باه من على صوفيا... \n\nدخلها وسد الباب وهي واقفة كتشوف فيه بابتسامة وكتقرب منو شوية بشوية ... \nشدها من خصرها كيتأمل ملاكح وجها بسعادة وكيقرب شوية بشوية .. قبل خدودها \nبلطف ورجع عنثها بشوية وعاود بعد قبل جبهتها وهما عايشين اللحضة في حين \nواحد العين ديال طه كتشوف فيهم من جيهت عنق زين بغضب ... قبلها زين بلطف من\n شفايفها وحطات يدها على عنقو بدلاتو نفس القبلة وبعدات كتشوف فيه \n\nزين : توحشتك الكبيدة ديالي . . . توحشت حبيبتي ومرتي وبنتي والغزالة ديالي صوفي \n\nابتاسمات بخجل وعوجات راسها ... جرها مرة اخرى كيقبل فيها ويلتهام شفايفها \nمحاسش بطه اللي كيتركل حتى جبد يدو بعد لصوفيا وجها وقلب لباه وجهو جيهتو \nوبدا كيبوسو \n\nطه : بابا انا ..انا بابا \n\n\nزين : ههههه هانا ديال ولدي ههه..غار منك\n\n\nحطات عليه يدها بلطف : ديالك الحبيب ديالي ... باباك ديتلك بوحدك \n\n\nهز طه كتوفو كيبعد ليا يدها ومعنق باه \n\nحط زين يدو بلطف على خد صوفيا وقال\n\nزين: ماتقلقيش احبيبتي ... باقي صغير عنداك تقلقي منو \n\n\nصوفيا : لا بلعكس ههه اوييلي علاش غادي نتقلق ... منقدرش نتقلق من ولدي الغزال انا \n\nجرها زين من خصرها وقال: ولدك خاصو شوية الوقت يولف عليك .. ديك الساعة غيعرف ماماه شحال زوينة .. وحنينة ... وكنموت فيها انا \n\nقرب بغا يبوسها وهي تهرب : خههه غايغوت شوومة حداه \n\nزين : توحشتك توحشتك ... باغي نعنقك نبوسك ناكلك \n\n\nصوفيا: وصاافي ماشي دابا \n\n\nزين : مرحبا بيك فدارك احبيبة ديالي \n\nصوفيا: مرحبا بيك نتا عندي . . . هادي راه داري مامحتاجاش تعرضني .\n\nمشات قدامو كتعوج لبيت النعاس وهوا واقف متبع ليها العين كيضحك عاجبو الحال\n ... عاجبو حيت رجعات صوفيا رجعات لعادتها لقديمة ... الضحك والتقشاب \nوالدلع والغنج \n\n\nمشات صوفيا لبيت نعاس او بقاو عينين زين متبعينها ...او الفرحة واضحة عليه \n...مزال ممتيق انها رجعات لدارها او ها هيا دبا غادا قدامو...مفاق من سهوتو\n حتا تسد الباب د البيت ...دار شاف فولدو او تلاح عليه باسو من حنكو حتا \nخنقو ...بقا الولد غي كشوف مفاهم والو ...\n\nهزو زاين اداه البيتو ...بدل حوايجو البسو حوايج ديال النعاس ...وخا مزال مشي الوقت د النعاس ...المهم باغي انفارد بحبيبتو ههه ...\n\nتكا فالناموسية او عنقو ...او جبد قصة بدا كقرا ليه فيها ...اكل مرة كطل عليه اشوفوا واش نعس او لا مزال ...\n\nافينما كطل كلقاه مزال حال عينيه كبقلل ...\n\nحتا ولا زاين كقرا و كارز على سنانو ..خاف غي تستلي القصة او الولد مينعسش ..\n\nشوية ناض ...مشا سد ريدوات او ظلم البيت عاد رجع ككمل فالقصة ....حتا قرب \nللنهاية ...عاد طل عليه لقاه نعس ...ناض من حداه بشوية ...اهو كوزن كل حركة\n كديرها ...اخرج كتسلت من البيت ...\n\nمشا دغيا لبيتو ...ادخل على صوفيا بحال العجاجة ...\n\nلقاها عاد خارجة من الحمام ...شعرها فازغ امزال كقطر ..احناكها موردين ...\n\nبدون سابق اندار قنتها مع الحيط ...اتلاح على فمها ...مخلاهاش حتا تنفس ...\n\nبقاو دقائق خدامين احتا صوفيا تجاوبات معاه ...اهوما كحاول ينقسو شوية من الشوق ديالهم البعض ...\n\nعلى شحال عاد بعداتو صوفيا ...\n\nصوفيا: و صافي براكة ..راه فمي طيبتيه..\n\nزين: ا وا اش غندير نتي لي خليتيني مقطوع هاد المدة كاملة ...\n\nصوفيا: ههه هانا رجعت دبا ..يلاه هليني نلبس ...\n\nزين: توحشتك ...متخيليش كدازو عليا هاد الايام انتي بعيدة عليا ...\n\nعلاش اصوفيا ...علاش كنتي باغا تعاقبيني اتحرميني منك ...انتي عارفا مزيان منقدرش نكمل بلا بيك ...\n\nصوفيا: او عينيها مغرغرين ...\n\nفهمني ازاين ...راه حتا انا دكشي لي دوزت مشي ساهل ...او الحد الان صورة مزال قدام عيني ...او ..او ..\n\nزين:ششش صافي (حط ايدو على فمها) \n\nنساي كلشي ...هديك صفحة و طويناها ..دبا غنبداو صفحة جديدة ..\n\nواش مستعدة تبداي معايا من اول و جديد ..\n\nكتافات صوفيا تحرك ليه راسها بمعنى الايجاب ...ضمها زاين لحضنو اهو فرحان ...\n\n\nبقا زاين معنقها لدقائق ...حتا بعداتو صوفيا ابغات تمشي تلبس ...\n\nرجع جرها زاين ..احبسها بايديه ..\n\nزين: فين غادا اممم ..\n\nصوفيا: غادا نلبس حواااايجي او هي كتحلون ...\n\nزين: لاش غتلبسيهم او انا غنرجع نحيدهم ...جرها من خسرها او لاحها فوق \nالناموسية ....تكا عليها بلا ميحط ..تقلو عليها ...ابدا كقبل فيها فكل جزء \nمن وجههها ...هبط لعنقها خلاه ليها غاع مطبع ...اعبارات الغزل او الاشتياق \nمحبسوش ...حاوطاتو صوفيا من عنقو او تجاوبات معاه فحركاتو ..احتا هيا \nمخلاتش من جهدها ...\n\nحل زاين الفوطة ..اهبط لصدرها ...حتا خلاه كوزوز ....بقا هابط على جسمها \nكامل بالتقبيل ...عاد رجع طلع الوجهها ...جر البيل حيدو لاحو ...يلاه بدا \nكحل فسروال ...\n\nحتا كسمعو صوت طه كبكي اكغوت ...ناض زاين مخلوع ...امشا كجري اشوف ولدو \n...غي حل الباب لقاه كتمرغ فوق الناموسية ...اغاع الفراش رونو ...اغي كلمة \nبابا لي ففمو ...\n\nمشا زاين خداه فحضنو ..\n\nاهو مزال كفركل ليه ...\n\nزين: شششش صافي اولدي ها بابا جا ....\n\nبقا زاين معنقو اكهدن فيه ...\n\nحتا دخلات صوفيا بشونيز كحلة ....قربات منهم ...\n\nغي شافها طه ابدا كغوت ...اكشير ليها بايدو تخرج ...\n\nطه: خرجي ...خايبة ....خرجي خرجي ....بابا بوحدي ..\n\nبابل ديالي ...خايبة ...\n\nبقا طه كررد فهاد الكلمات ...\n\nازاين كحاول اسكتوا ...مشات صوفيا كتجري خرجات من الغرفة اهي محملاش راسها ...او الموقف لي طرا..\n\n\nبقا زاين مع ولدو حتا تهدن ...ارجع نعس ...حطو زاين بشويا فبلاستو ...امرا مرا كخرج تنهيدة من الاعماق ...\n\nحار من الوضع ...من جهة و لدو ...او من جهة صوفيا ...\n\nبقا شحال كتامل فولدو ...اكدوز ادو بلطف على حنكو ...رجع غطاه امشا خرج ..\n\nرجع البيتو لقا صوفيا باركة فوق الناموسية ...ادموعها هابطين ...مشا لعندها عنقها ...\n\nزين: مال حبيبة ديالي ...\n\nصوفي شوفي فيا ..\n\nهداك مزال ولد صغير ..مخاسش تقلقي منو ..\n\nصوفيا: و لكن مشفتيش ردة فعلو فاش شافني ...هو غيبقا ديما كعاملني بحال هاكا ...راه انا سباب فموت ماماه ..كفاش بغيتيه اعاملني ...\n\nزين: صوفياااا ...اخر مرة نسمع منك هاد الهضرة ...\n\nهو كعاملك هاكا ...حيت مزال معارفك مزيان ...واش عمرك تقربتي منو...عمرك \nلعبتي معاه ...عمرك قريتي ليه شي قصة حتا نعس ...عمرك طيبتي ليه الغاطو لي \nكبغي ...\n\nهو مزال صغير ...نتي لي خاص تقربي منو اتخليه اعرفك...ايعرف بلي دوك \nالافكار لي فراسو مشي صحيحة ... اديك ساعة غتشوفي معاملتو معاك كفاش غتبدل \n...\n\nصوفيا بتردد: زعما الا درت هدشي غيتبدل ..\n\nزين:جربي اغتعرفي راسك ...\n\nمسح ليها زاين دموعها اقبل راسها..\n\nمنبغيش نعاود نشوف دموعك مزاال ...ياك تافقنا نبداو صفحة جديدة. ..\n\nاوا مبغيتش نشوف دموع فهاد الصفحة ...\n\nقرب منها اهبط لفمها ...او رجع كمل دكشي لي بداه قبيلة ...ههه\n\n\nيتبع"
  },
  {
    "id": "9",
    "title": "أحببته أبيض الشعر الجزء العاشر",
    "desc": "\nبدات صوفيا كتحل فعينيها ....لقات راسها ناعسا على صدر زاين ...هزات عينها \nفيه لقاتو مزال ناعس ...رجعات تكات عليه ...اهي حشمانة ...على شحال ...\n\nعاد ناضت من حداه بشوية ...بش متفيقوش ...مشات دخلات خدات دوش ...اخرجات \nلبسات شوميز خفيفة ...اتوجهات الكوزينة بش توجد شيحاجة ياكلوها ...خايدة \nراحتها فالدار ...اكدور حفيانة ...فرحانة برجوعها ...و بتواجدها حدا حبيبها\n ...وخا طه مزال شاغل ليها تفكريها ..مي زجود زين بقربها كطمانها ...\n\nمشات حلات تلاجة ...و بدات كتشوف ...اشنو كاين ...جبدات دجاجة...\n\nدارت ليها لقامة ادخلاتها تحمر ...ابقات كتقاد فشلايد ..اكتستف فوق الطبلة ...حتا سمعات صوت طه ...كنادي لباباه ...\n\nعرفات زين مغيسمعوش حيت ناعس ...مشات عندو اهي كتدعي فخاطرها بش ميعاودش ادير شي ردة فعل خايبة ...\n\nحلات عليه الباب ادخلات ...غي شافها طه بدا جسمو كترعد ...\n\nصوفيا:شششش صافي تهدن احبيبي ...\n\nجيت غي نديك عند باباك ...\n\nطه: مني مني ...خلجي ...\n\nاهو كشير ليها بايدو الباب ...\n\nقربات منو صوفيا ...اشدات ليه فايدو...افنفس الوقت كدوز ايدها على شعرو ..\n\nصوفيا:ششس صافي ...علاش كتجري عليا ...ياك ديك نهار ولينا اصدقاء ...\n\nطه: خايبة نتي ...خايبة ..\n\nصوفيا: علاش ...مبقيتش بغيتي نكونو اصدقاء ...\n\nاو دارت براسها تقلقات ...\n\nبقا طه كشوف فيها ...\n\nاهو يرجع كنادي لباباه ...\n\nصوفيا: صافي صافي ...انا غنديك عند باباك ناضت صوفيا ...اشدات ليه فايدو \n...رجع نترها منها فالبلاسة ...مشات قدامو اهو تابعها ...حتا وصلات قدام \nالغرفة ..\n\nحلات ليه الباب .او قالت بصوت خافت ...\n\nصوفيا: باباك ناعس ...فايقو بشوية ...دخل طه طلع جنب باه ...ابدا كفيق فيه ..بينما صوفيا رجعات الكوزينة كتكمل توجاد...\n\n\nقدات طبلة ...ادوراتها بشلايد ...صايبات العصير حتا هو ...عاد حلات الفران \n...خرجات دجاج حطاتو الوسط ...يلاه باغا تمشي تعيط عليهم ...حتا دخل زين \nلابس غي سروال ...اما الفوق عريان اشعرو فازغ يلاه خارج من الحمام ...اجار \nمعاه طه ...لي غي كشوف او ساكت ...مشا نيشان لصوفيا ...قبلها ففمها ..\n\nزين: اش هاد الحداغة تاني احبيبة ..\n\nصوفيا: وجدت العشا ..اجيو بركو ...\n\nمشاو دارو على طبلة ...ابداو كتعشاو ...ازين كل مرة كشكر فصوفيا على طيابها\n البنين ...غي هما لي كهضرو اما طه منطقش نهائيا ...احتا فاش كخضرو معاه \nمكجاوبهمش ...\n\nكملو العشا ...اناض زين دا ولدو البيتو ...او شعل ليه فيلم اتلاها بيه \n...رجع الكوزينة بش اعاون صوفيا فجميع ...دخل عليها ...او خوطها من لور ...\n\nزين: دار عاد رجعت حيات من جديد..\n\nصوفيا: بتلحوين .\n\nغي الدار لي حيات صافي خههه ..\n\nزين: مممم اس بانليك.\n\nصوفيا: اه غي الدار بصح هههه\n\nزين: كضحكي ههه ...تلاح عليها كبوس فيها اكهر فيها ..اهي كتنقز اكطلب فيه احبس ...على شحال عاد حبس...\n\nصوفيا: اووووف سخفتيني ...\n\nصافي غي خرج متعاوني منعاونك ...\n\nزين: هههه خفتي على راسك ...صافي انا زاغي ...\n\nمشا زاين بدا كجمع معاها فطبلة ...اعاونها فالماعن هي كتغسل اهو كستف \n...حتا كملو ...خرج المرح جبد البلاي ...او هلا صوفيا كتقاد لي شيبس ...\n\nمشا جاب ولدو بش العبو مجموعين ...اجاو بركو قدام التلفازة .. \n\nبدا زاين كلعب هو وولدو ...فحين صوفيا باركا كتاكل فشيبس ...اكتشجع فيهم \nبحال شي بنت صغيرة ...صوتها مسمكهم ...كتعوت باعلى صوت ...و كانهم في \nعالمهم الخاص ...\n\n\nبقا زين الدين كلعب مع ولدو اما صوفيا خلاتهم ودخلت لبيتها ...مرتاحة من \nناحية انها رجعات لزين ...و لكن عارفا مزيان بلي واليديها مغيسكتوش على \nهدشي ...\n\nهزات التلفون وعيطات لماماها ...الخوف و كلشي تخلط عليها ...\n\nولكن خاص ايعرفو فين هي دبا ..حيت كصحابليهم راها مشات مع انس لفرنسا ...\n\n\nتلفون كصوني وكتستنى الرد ...و قلبها قرب وقف بالخلعة ....\n\nالام: اااالو ...\n\nصوفيا: الصمت...\n\nالام:ااالو ...شكون معايااا. ..\n\nصوفيا: م...ماما ....هادي انا ...\n\n\nفدار صوفيا ....جالس الاب والام و معاهم عادل مجموعين من بعد ما تعشاو \n....مزال الام كتجمع فالطبلة حتا صونا ليها التلفون ...جبداتوو و جوبات ...\n\nالام:صوفيا . .هادي نتي ابنتي ...كدايرا ...كيف وصلتو ...\n\nصوفيا: لباس الحمد لله ... وصلت مزيان. ..و لكن مشي لفرنسا ...\n\nالام: اه ...كفاش مشي الفرنسا ...\n\nاب صوفيا : مالها ...اش واقع ...\n\nالام:قالتلك ممشات الفرنسا...\n\nصوفيا:مم...اما...انا...رجعت لداري ...\n\nالام بعصبية: اش كتخربقي ...ياك كنتي غادا لفرنسا. ..كفاش دارك ...\n\nصوفيا: مماما ..بلا متقلقي مني ...و لكن انا مقدرتش نبعد...رجعت لداري ...و انا فرحانة دبا ...عفاكم فهموني حتا نتوما ...\n\nالام: رجعتي ليه ...مورا غاع دكشي لي دار فيك رجعتي ليه اه ...\n\nمدرتي لا بحسابي لا بحساب باك ..لا والو ....\n\nالاب خطف ليها التلفون : رجعتي لدارك ...ضحكتي علينا كيف بغغيتي...حنا \nمسيفطينك زعما تبدلي الجو ...ساعا طعنتينا و مشيتي درتي لي فراسك ...\n\nصوفيا: اهئ اهئ بابا متغولش هاكا ...\n\nالاب:انا مشي باباك ...او من اليوم مبقات عندي حتا بنت سميتها صوفيا ...كيف\n نتي درتينا مكينينش و درتي لي فراسك ...حتا حنا غنخرجوك من حياتنا ...\n\nصوفيا: لا ابابا ...حرام عليك. ..علاش ...\n\nالاب: قطع عليها التلفون وخلاها داويا بوحدها ....\n\nدار عند مرتو و ولدو: لي غنعرفوا هضر معاها ...غيشوف مني لي عمرو شافو ...\n\n\nعادل : بابا ...صوفيا مبقاتش بنت صغيرة ...و مدام هي عارفا راسها مرتاحة مع داك السيد و غتعيش معاه مزيان ...فخليوها تعيش كبغات ...\n\nالاب بعصبية: من نهار دخل هداك لحياتها و هي فالمشاكل ...حتا من الحبس \nدخلها ليه ...و هضرات الناس لي ولات غي عليها ...و نتا كتغوليا خليها \n...نخليها حتا يصيفطها ليا ميتا هاد المرة ...\n\nعادل: ابابا ...راه ...\n\nالاب: هز ادو بمعنى حبس....هضرتي راني قلتها ...وهاد الموضوع تسد منبغيش نعاود شي واحد يهضر فيه ...\n\nخرج عادل وخلاهم معصبين لاقصى درجة ...\n\nو لكن هو اكتر واحد كان قريب من ختو فهاد الفترة ...و عارف مزيان مغترجع تفرح حتا تكون مع زين الدين ...\n\n\nعند صوفيا\n\nمن بعد ماتقطع لخط فوجهها طيحات تتليفون وطاحت فالارض على ركابيها \n....كتشوف فنقطة وحدة.....نزلت دمعا سخووونة من عينها وكانت بداية لشلال من\n دموع لي لحقتها\n\nصوفيا ( جامعة رجليها عندها ومدورة عليهم يديها وكتبكي ) : اهىء اهىء اهىء \nعلاااش اربي علااش ...علاش تحطيت فهاد لموقف....علاش تحطيت بين نارين اهىء \nاهىء واش ممنحقيش نعيش فرحانة ...مقديتش نبعد على قلبي وحب حياتي ...واش \nهدا هوا جزائي صافي خسرت ولدياا اهىء اهئ 😭\n\n\nعند زين لي سمع لبكا ناض طافج من بلاصتو ....قلبو كيدق بسرعة....لخوف تملكو\n ...خااف تكون شي حاجة أدات حبيبتو....خااف تكون وقعت لها شي حاجة....مشا \nكجري ودخل لبيت\n\nزين بخوف : صووفياا..صوفياا حبيتي مالكي \n\nمشا يجري عندها وتحنى عليها....طلع لها راسها بيدو ولتقات الاعين ....اعين فيهاا لخوف مقابل اعين لي فيها آلاام ودمار كبير \n\nزين قبل راسها : حبيبتي مالكي علاش كتبكي عاد دابا كنتي مزيانة\n\nصوفيا كتشهق : اهىء اهىء ا...اناا ...ا..نا\n\nزين كيحاول يهدنها : شوووت صاافي صافي احبيبتي كالم طواا ..وعاوديلي شنو واقع..\n\nصوفيا:هضرت مع دارنا ...\n\nزين الدين: لي فهم انهم مباغينهاش ترجع ..او معارضين هدشي تماما ...\n\nزين: صوفي...صافي احبيبة طيبتي هاد العنين ..\n\nكتيقي فيا ...\n\nصوفيا:و لكن ...\n\nزين:واش كتيقي فيا ...\n\nصوفيا: اه ..كنتيق فيك كتر من راسي ..\n\nزين:الوغ مسحي هاد العنين ..او انا كنواعدك غندير غاع لي فجهدي بش نصلح هدشي ..\n\nضمها لصدرو ..وبقاو دموعها هابطين ...وخا هضرتو ..مشي ساهلة تسمع ديك الهضرة من والديك ....\n\nوراء الباب ...واقف طه ...لي من وقت فاش سمع زين البكا ناض تبعو ...اداز المشهد كامل قدام عنيه ..\n\nكان باين عليه الحزن ...و غي كراقب في صمت ...رجع سد الباب بلا ميردو البال او مشا لبيتو ...\n\n\nنهار جديد ...فاقت صوفيا كيف العادة فاحضان حبيبها ...باستو بوسة خفيفة \n..او ناضت دارت روتينها الصباحي ...دخلات الكوزينة كتوجد فالفطور ...حتا \nدخل عليها طه ...عينيه باقين مغمضين ..يلاه فايق من نعاس...مشات جراتو \nغسلات ليه وجهو ...اهاد المرة مصدهاش ...خلا صوفيا مفاهما والو..\n\nمشا معاها الكوزينة ..ابرك فبلاصتو ...حتا تفكرات صوفيا هضرة زين ...\n\nصوفيا: جات بركات قريب لطه ...\n\nكعجبك الغاطو...\n\nطه: لا رد ...\n\nصوفيا : كنت باغا نصايب واحد الغاطو زوين بالشوكولا ..و لكن لا مبغيتهش صافي ...\n\nطه بتردد امن بعد شحال عاد جاوب بصوت ممسموعش\n\nطه: بغيتو ...\n\nصوفيا:و لكن بشرط حنا خاص نتعاونو ..انكونو فريق واحد ...\n\nجراتو صوفيا بركاتو فوق البوطاجي ...اجبدات غاع المقاديير لي خاصا ستفاتهوم\n قدامو ...بدات كتدير فيهم ..اكطلب من طه كل مرة يعطيها حاجا ...اهو فرحان \nكشوف الغاطو كتصايب ..\n\nبقاو هكاك ..اصوفيا كتعمد تجبد طه ...بش تقرب منو ..\n\nوصلات الدقيق ... و هي تهز شوية حطاتو على نيف طه ...\n\nبدا طه كمسح فيه حيت مكبغيش لي يوسخو ...اغعما دار شي ردة فعل .خلاها بلاكة ههه\n\n\n..رجعات صوفيا كتوجد ..حتا كتحس بشي غبرة تلاحت على وجهها ....الددنيا ولات\n غاع بيضا ...الكوزينة ترونت بالدقيق ...مجات فين تفتح عينيها ...حتا كتلقا\n طه طار ...عرفاتو هو مولاها ..\n\nضحكات بقلة حيلة على الخدمة لي خرجها ليها من جنب ...او من ناحية اخرى فرحت ..حيت تجاوب معاها ...\n\n\nعند زين لي كان يلاه خارج من البيت ..اغادي اشوف حبيبتو ...حتا كقاطعو صوت الباب ...\n\nمشا الباب فتحو ...\n\nزين الدين: عاااادل😨\n\n\nعادل:مالك تصدمتي ..غتخليني واقف هنا ههه\n\nزين: ههه لا لا تفضل ...نهار كبير هدا ...\n\nسلم عادل على زين ادخلو ...\n\n\nعادل: فين صوفيا لاباس عليها ...\n\nزين: لاباس عليها ..غتفرح ملي تشوفك...بلاتي نعيط عليها ...\n\nعادل: لا بغيت نفاجئها ..ععهه\n\nمشاو قصدو الكوزينة ...غي دخلو لقاو صوفيا كتمسح فالبوطاجي اعطياهم بالظهر ...\n\n\nعادل:صوفيااا ..\n\nدارت صوفيا و هي تصدمهم بالمنظر ديالها ...كانت كلها عامرة دقيق ...شعرها من القدام بيض ....\n\nزين: هيييييه...اش وقع لك ...شي اعصار داز من هنا 😨\n\nعادل:بسم الله الرحمان الرحيم ...واش غطستي فالدقيق ...\n\nصوفيا: عااااادل ...امتى جيتي ...\n\nعادل:الله يا ربي ..جيت نفاجئها ..صدقات هي مفجئاني 😂\n\nبدات جايا كتجري باتجاهو بش تعنقو و نسات راسها راه غاع مطلية ...غا شافها عادل جايا اهو يهرب ..بعد منها ههه\n\nعادل:سيري فحالك ....اويلي باغا تعنقيني فهاد الحالة...\n\nصوفيا:وصافي غي نسيت ...ها هي غادا تبدل دبا ...\n\nدخل مرحبا بيك ...الدار داري 😈 \n\nزين:هههه شي نهار تجري علينا هادي مفيهاش ...\n\nعادل: غا جمع حوايجك من دبا ههههه \n\n\nمشات صوفيا تبدل ...اما عادل او زين دخلو الصالون ...\n\nزين: واش والديك عارفين راه غتجي ...\n\nعادل:لا ..و بش نكون صريح معاك ...هما دبا معصبين ...حيت صدمتهم صوفيا بهاد\n التصرف ...او مكانوش متوقعين غترجع ليك ...او بعاد الطريقة خصوصا...\n\nزين:عارفهم مقلقين ...او من حقهم ...اي والدين غيديرو النفس الشيء ...ولكن اشنو ذنبي انا و ختك لا بغينا بعضياتنا وسط هدشي كامل ...\n\nعادل:او هدشي علاش جيت ...حيت انا اكتر واحد كان معا صوفيا فهاد المدة لي \nدازت ...و شفت الحالة لي وصلات ليها ...وخا حاولات متبينش ...\n\nو لكن مغترتاح حتا تكون هنا ...هادي هي بلاصتها ...\n\nزين:احتا انا مكنرتاح تا كتكون هي هنا ...و لكن كفاش غنقنعهم ..و نرجع تقتهم فيا ...اوووف \n\nعادل:نتا خاص ترجع تقتهم فيك باي طريقة ...انا متاكد غيتقبلو الامر مع الوقت...و لكن لا شافوا بنتهم فرحانا ...او عايشا مزيان ...\n\nاما لا رجعنا سمعنا عليها ابسط الحوايج...غتلقاتي انا فوجهك ...او معمرك مزال تعاود تشوف صوفيا ...\n\nزين: مغيطرا والو ...اصلن حنا قررنا نبعدو من هنا ...\n\nعادل :فين غت...\n\nقاطعات هضرتهم صوفيا لي دخلات ...جات نيشان عنقات خوها ...و بدات كتسول فيه على والديها ...\n\nحاول عادل اطمانها ...او قاليها تعطيهم شوية الوقت ...احتا هو غيحاول اقنعهم ...عاد رتاحت شوية ...\n\n\nرتاحت صوفيا لهدرة خوها ...و عاد حسات بلي كاين شيواحد فجنبها و مساندها ...مشي كلشي واقف ضدها ...\n\nناضت وجدات طبلة ...و عاد عيطات عليهم جاو بركو ...احتا طه ...لي غي بان ليه الغاطو بغا يطير بالفرحة ...\n\n\nهزو زين بركو فبلاصتو ...ابداو كياكلو فجو غالب عليه الضحك ...فرحة صوفيا \nبخوها ....و فرحة زين بحبيبتو ...و فرحة طه بالغاطو ديال شوكولا لي ملي تحط\n ليه نساهم واش كينين ..و لا عقلو غي مع داك الغاطو ...\n\n\nزين: ولدي ...عجبك الغاطو ديال ماما صوفيا ...\n\nطه:اومأ براسو بمعنى اه بلا ميشوف فصوفيا ...\n\nحيت تفكر الكارتة لي دار ليها قبيلة ...لوحة فنية هه\n\nاصلن كلشي على الابيض هههه\n\n\nمن بعد ما سالاو. ...\n\nعادل: اناا خاصني نمشي دبا ...\n\nصوفيا:علاش ...بقا معانا مزاال ...\n\nعادل:لا عندي ميدار ...جيت غي نطمان عليك ...حيت عرفت غيبقى فك الحال من هضرة والدينا ...\n\nالمهم قاليا زين بلي غتمشيو من هنا ...\n\nصوفيا:اه قررنا نتحولو كازا ..و نعيشوا تماك..\n\nعادل :احسن ما غاديرو...بعدو من هنا ابداو حياة جديدة ... اي حاجة طرات هنا دفنوعا هنا ...او بداو من لول ...\n\nزين:هدشي لي غنديرو نشاء الله. .\n\nودعو عادل او رجعوا دخلو ...عاون زين صوفيا كالعادة حتا جمعات الطبلة \n..خلاها كتجمع فالماعن ..و مشا عند ولدو ...حتا كسمعو الخبيط فالباب ..\n\n\nام جميلة: حلووو الباااب ....زين الدين ...راني عارفاك هنا ...\n\nحل هاد الباب خلااااص ...\n\n\nمشا زين كجري الباب ..حيت كان باقي موصل لعند ولدو ...غي حل الباب ..\n\nام جميلة:عاام بش تحلو الباب ...حيد خندخل ..\n\nزين حبسها فالباب:الالا فين مدرمة ...اليوم ممساليش لك ..سيري حتا لمن بعد اجي شوفي ولد بنتك ..\n\nام جميلة:شناهواااا ...تا حيد ...ولد المرحومة بنتي ..هو لي بقا ليا منها نشم فيها ريحتو ...باغي تحرمني منو ...\n\nدعيتك الله ..حرمتيني من بنتي ...او بافي تحرمني من حفيدي حتا هو ...\n\nحيد من قدامي ..\n\nزين : ضروري تجي فالاوقات المناسبة ...\n\nدخلات ام جميلة. للدار ...بحال العجاجة ..غي دخلات بدات كتعيط لطه ...\n\nام جميلة: طه ...طه ..اجي اولدي نشم فك ريحة المرحومة بنتي ...اجي غي نتا لي بقيتي عندي ...\n\n\nدورات وجهها حتا كتبان ليها صوفيا ..وقفا قدام الكوزينة ...اكتشوف فيها ببرود ..\n\nام جميلة لي غي شافتها تعصبت اتمات غادا ليها ولكن زين حبسها .. \n\nام جميلة: هادي اش كدير هنا ..\n\nانا بنتي سبفطتيها الروضة ..امشيتي جبتي لي قتلاتها الوسط دارها ...\n\nزين: الحاجة ...هادي لي كتهضري عليها راه مرتي اهادي دارها ...امقتلات حد..\n\nام جميلة:اكدافع عليها من الفوق ...يا الشماتة ...الله يا ربي ...و شهدوا \nيا جيررااااان ...قتلات ليا بنتي اتزوج بيها ...خوات لك الساحة دبا ...و \nدرتي ما بغيتي. ..\n\nخضري اخطافة الرجال ...المجرمة ...\n\nزين: صوفيا سيري لبيتك...\n\nمشات صوفيا لبيتها حيت مفيها لي يتجاوب معاها ...اهضرتها ماتراتش غاع فيها \n...حيت عارفاها غي كتمتل ...و باغا تجبد الصداع ...اكتفات تعاملها ببرود لي\n زاد عصب الام كتر و كتر ...\n\n\nزين:لي نطولوه نقصروه ...راني صبرت لك بزاف ولكن نتي غا مزايدا فيه ...هديك\n لي لداخل مرتي ...امنبغيكش تعاودي تهضري معاها و لا تحديها مرا خرا ...و \nالا غتشوفي وجه لي مغيعجبكش...\n\n\nام جميلة:احتا انا هديك بي ماتت بنتي ...اهاد اامجرمة لي قتلاتها ...انا مغنبقاش نصدع فراسي ...\n\nحيت نتا وياها ماركة وحدة ...\n\nو لكن ولد بنتي مغنخليهش مع وحدة بحال هادي ...\n\nمن اليوم ..طه غيمشي اعيش معايا ...\n\nزين:وقيلة راك نسيتي راني باه الشريفة...\n\n\nام جميلة : هضرتي راني غلتها ...\n\nزين بنفاد صبر: الشريفة ..من لخر ...ولد بنتك راه فبيتو بغيتي تشوفيه مرحبا ...بغيتي تبقاي غي مصدعانا ..ها الباب فين جااا ..\n\nام جميلة التزمات الصمت و كانها كتفكر فشي حاجة ...من بعد دقائق دورات وجهها و مشات ياتجاه غرفة طه ....\n\n\nدخلات عند طه لقاتو بارك كتفرج ...مشات كتجري عندو ..وقفاتو قدامها ...\n\nام جميلة: انا علاش وصيتك ...\n\nعلاش خليتي باباك جاب هادي الدار ..\n\nطه غي كشوف فيها مفاهم والو. ..\n\nام جميلة:شفتي هديك المرا لي بارا ...هي لي سيفطلت ماماك الفوق ..\n\nطه:ماما ...فوق ..\n\nام جميلة:اه هي لي قتلاتها لك .\n\nمتبقاش تخضر معاها ...امتبقاش تهضر مع باباك حت يخرجها بحالها من هنا ..\n\nواش فهمتي..\n\nطه: فهمت ...\n\nام جميلة:هديك المرا خايبة و شريرة او نتا مخاصش تعامل الاشرار مزيان فهمتي ...\n\nطه:اكتفى يحرك راسو. ..\n\nو كيف كل مرة كتجي عندو ام جميلة ...غي بش تعمر ليه راسو ...\n\nسمعات دقات فالباب و دخل زين ..\n\nاو فاديه جوا صفر كالعادة ...شداتو بالنفخة ...او ناضت مشات فحالها ...وصلات الوسط دار اغوتات بأعلى صوت ..\n\nام جميلة :مزال غنرجع..\n\nمزاااال هضرتي مسالات ...\n\nشافت فزين بحقد ...خبطات الباب و خرجات ...\n\nتنهد زين بنفاد صبر. ..و مشى يشوف صوفيا ...\n\n\nمتكية فوق النموسية ...حتا دخل زين ..\n\nزين::صوفي حبيبة ...سمحليا على هدشي لي طرا ..\n\nصوفيا:علاش كتعتادر نتا معلك والو...\n\nزين:تحنى عليها ..و تقابل مع وجهها ...وليت باغي غي امتا نمشيو من هنا ...و\n نبداو حياتنا ..غي انا وياك او ولدنا ...اعاد نزيدو شي بيبي يونس طه ...\n\nصوفيا:هههه نشاء الله ..\n\n\nزين:و اجي نخدمو ليه ....\n\nتحنى على شفايفهل كبوس فيهم ...و من بعد غطسو فعالمهم الخاص ..\n\n\n🎇 اصبحنا واصبح الملك لله\n\nصبح الصباح على العشاق ههه ..\n\nصوفيا غاارقا فنعاس عميييق.....ملامحها كتوحي على الراحة والفرحة .. ...شعرها مشتت على طول صدر زاين ...\n\n\nبدا زين كيفتح عينيه على اشعة الشمس المتسللة من نافدة الغرفة.....فتح عينيه على وجه محبوبتوو..... \n\nبتاسم ابتسامة خفيفة كتوحي على السعاادة و الفرحة.....هز يدو وحطها فوق \nخصلات شعرها وبدا يدوز يدو ببطىء عليه....هبط راسو تال وجهها وقرب منها \nببطىء وقبل شفايفها ....قبلة حب....قبلة رضى من بعد مادوزو ليلى حمراء \nبامتياز بقات مرسخة فبالو....على اثر ديك لقبلة فتحت صوفيا عويناتها بتثاقل\n\nزين ببتسامة : مشيشتي فاقت\n\nصوفيا بدلاتو نفس الابتسامة وخدودها مزنكين : صبااح لخير\n\nزين الدين: صباااح الخيير....صباح النور....صباح الحب.....صباااح الورد لحبيبة قلبي\n\nصوفيا بدلع : زااااين \n\nزاين : عيوون زين ...روح زين\n\nصوفيا بخجل : وباراكاا راك كتحشمني\n\nزين خطف قبلة فعنقها: اححح عليك غي غوليلي شنو درتي فيا\n\nصوفيا غطات صدرها : هه رصاا...كونك تحشم \n\nزين زاد قربلها تا قلبها لتحت : امم شنو قلتي أ هه نحشم ؟\n\nصوفيا : ههه اشوف اداك اه علاش كتقلب فهاد صباح\n\nزين غمزها : اش بان ليك ههه \n\nصوفيا : ههه ونااري نووض نوض ..مكتشبعش \n\nزين : هه عندك زهر راني مشغول اما كون درنا شي ماتش على صباح احح\n\nناض من فوقها وهوما كيضحكو على حالتهم \n\nالحب ومدار فيهم😂\n\nزين : يالاه ندخلو ندوشو\n\nصوفيا : دخل دوش نتا لول انا نمشي نوجد لفطور ونجي \n\nزين جبدها من يديها تا جات على صدرو : لاااء معايا ابب هه\n\nجرها ودخلو لدوش بزوج....من بعد نص ساعة خرجو بزوج من لحمام وصوفيا حنوكها مزنكين \n\nمشات لبلاكار لبست حوايجها وخرجت لكوزينة تقاد لفطور....اما زين من بعد ما \nلبس حوايجو مشا لبيت ولدو فيقو وغسلو وجهو ولبسو وهوا كيلعب معاه ويضحكو \nحتا سالا .....وخداه معاه لاصال مونجي وجلسو حداه يتسناو لفطور يجي\n\n\nيتبع"
  }
]
